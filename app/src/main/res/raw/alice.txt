la alis. cizra je cinri zukte
vi le selmacygu’e
la lojbangirz. .e la’o gy. Lewis Carroll gy.i
liste le’i pagbu
ni’oni’o le fukpi te curmi [Copying Permissions]
................................................. 1
1 ni’oni’o pamo’o mo’ini’a le ractu kevna . . . . . . . 3
2 ni’oni’o remo’o le se klaku lalxu . . . . . . . . . . . . . . . 7
3 ni’oni’o cimo’o le me la kaukus nu bajra jivna e
le clani lisri . . . . . . . . . . . . . . . . . . . . . . . . . . . . . . . . . . . 11
4 ni’oni’o vomo’o la ractu cu benji lo cmalu me
la bil . . . . . . . . . . . . . . . . . . . . . . . . . . . . . . . . . . . . . . . . . . 17
5 ni’oni’o mumo’o se djusku lo ciftoldi . . . . . . . . . 23
6 ni’oni’o xamo’o le xarju .e lei tsaprpiperi. . . . 29
7 ni’oni’o zemo’o fenki ke tcati kansi’u . . . . . . . . 35
8 ni’oni’o bimo’o noltruni’u kelcrkroke bo foldi
. . . . . . . . . . . . . . . . . . . . . . . . . . . . . . . . . . . . . . . . . . . . . . . . 41
9 ni’oni’o somo’o lisri fi la jitfa cakyrespa . . . . . 47
10 ni’oni’o panomo’o xasyjukni vonseldansu . . 53
11 ni’oni’o papamo’o ma zerle’a lei rutytisna . . 59
12 ni’oni’o paremo’o le sidydatni po’e la alis.
. . . . . . . . . . . . . . . . . . . . . . . . . . . . . . . . . . . . . . . . . . . . . . . . 65ni’oni’o le fukpi te curmi [Copying Permissions]
1
ni’oni’o le fukpi te curmi [Copying
Permissions]
This work, in all forms, is explicitely placed in the public domain.
no’i dei poi selcku ku’o petai roda cu selxu’a selpu’i fi le’i gubni selpo’eni’oni’o pamo’o mo’ini’a le ractu kevna
3
1 ni’oni’o pamo’o mo’ini’a le ractu kevna
no’i la alis co’a tatpi le nu zutse le rirxe korbi re’o le mensi gi’e zukte fi noda
i abuboi so’uroi sutra zgana le cukta poi le mensi cu tcidu i ku’i cy vasru no
pixra ja nuncasnu i lu ji’a ma prali sei la alis pensi fi lo cukta poi vasru no
pixra ja nuncasnu li’u
i abu ca’o menli jdice to sekai le xagrai selka’e pe va’o le nu le glare djedi
cu rinka le nu abu lifri le nu sipydji je bebna toi le du’u xukau le nu pluka fa
le nu zbasu lo xrula linsi cu se vamji le raktu poi nu sa’irbi’o gi’e crepu loi
xrula icabo suksa fa le nu lo blabi ractu poi xunblabi se kanla cu bajra zo’a
abu
i la’e di’u no’e ba’e mutce le ka cizra ijenaiji’a la alis jinvi le du’u ba’e
mutce le ka nalfadni kei fa le nu tirna le nu le ractu cu sezysku lu oiro’a
oiro’a mi lerci li’u to baku ca le nu abu pensi la’e di’u kei abu ri te sidbo le
du’u ei ri abu cizra i ku’i caku piro ri simlu le ka rarna toi i ku’i ca le nu le
ractu ca’a lebna lo junla le kosta daski gi’e catlu jy gi’e di’a sutra kei la alis
spaji sa’irbi’o ki’u le nu lindi pagre le abu menli fa le si’o abu pu noroi viska
lo ractu poi ponse lo kosta daski a lo junla poi ry ke’a dy ka’e lebna i bai
le nu kucli kei abu bajra pagre le foldi gi’e jersi ry gi’e u’adai viska le nu ry
canci mo’ine’i lo barda ke ractu kevna noi cnita le spabi’u
i baziku la alis mo’ine’i jersi ry gi’e noroi pensi le du’u ta’i ba’e makau
abu ba za’ure’u bartu
i le ractu kevna cu ve’a tubnu sirji gi’e suksa nitsalpo li sono i tai suksa
ja’e le nu la alis na zifre le nu ze’iji’asai pensi le nu sezydicra kei pu le nu
abu ca’o farlu fo lo condi mutce jintyke’a
i ga le jintyke’a cu mutce le ka condi gi abu mutce le ka masno le nu
farlu i ni’ibo le temci cu mutce banzu ca le nu farlu kei le nu catlu le sruri
gi’e kucli le du’u makau bazi fasnu i pamai abu troci le nu catlu le cnita gi’e
facki le du’u abu makau klama i ku’i dukse le ka manku kei le nu ka’e viska
i remai abu catlu lei mlana be le jintyke’a gi’e facki le du’u my culno loi se
kajna tanxe ku joi loi cukta kajna i abu viska loi cartu ku joi loi pixra vu’o
noi dandu loi genxu i abu lebna lo botpi pa le kajna ca le nu lampagre i by
se tcita lu najnimre tityjdu li’u gi’e ku’i u’anaidai kunti i abu na’e djica le
nu falcru le botpi kei mu’i le nu terpa le nu catra da iseki’ubo abu suksa le
nu punji by pa le se kajna tanxe ca le nu abu ty farlu lampagre
i lu uo sei la alis pensi mi ba lo nu farlu tai ti cu ba na’e xanka le nu farlu
fo le serti i lu ua virnu sei le lanzu tu’a mi ba jinvi li’u i u’o mi noda cusku
va’o ji’asai le nu mi farlu fi le drudi be le zdani tosa’a la’e di’u la’a jetnu toi
li’u
i mo’ini’a mo’ini’a mo’ini’a i xu le nu farlu cu noroi mulno i lu mi kucli
le du’u mi ca minli li xokau le ni farlu sei abu cladu cusku i ia mi pu’o jibni
le midju be le terdi i ka’u minli li voki’o le ni cnita tosa’a la alis pu cilre
so’o da la’e di’u le ckule i zu’u le cabna na matrai le nu jarco le ka djuno
kei kei ki’u le nu noda abu tirna i zu’unai le nu rapsku cu xamgu abu le nu
crebi’o toi i iese’i le se minli cu jibni drani i ku’i mi kucli le du’u makau ti4
la alis. cizra je cinri zukte vi le selmacygu’e
stuzrlatitudi gi’e stuzrlongitudi li’u i to la alis nasai djuno le du’u makau
smuni ga zo stuzrlatitudi gi zo stuzrlongitudi i ku’i abu jinvi le du’u melbi
je banli valsi toi
i caku abuboi za’ure’u co’a co’e i lu mi kucli le du’u xukau mi ba farlu
ba’e pagre le terdi i u’isai tolcanci le jbini be lei prenu poi cadzu fau le nu
le stedu cu cnita i pe’i bu’u le smudukti tosa’a caku abu gleki le nu noda
tirna kei ki’u le nu le valsi nasai drani sance toi i ku’i ei mi te preti le gugde
le du’u makau cmene i lu pe’u doi ninmu ti nuzlo gi’i sralo tosa’a abu troci
le nu krorinsa kei ca le nu tavla i ko se xanri le nu krorinsa ca le nu farlu i
pe’ipei do ka’e snada toi i ny ba jinvi le du’u mi toldjuno ke cmalu nixli kei
fo le nu mi te preti i ei mi na te preti i ju’ocu’i mi viska le nu ba’o ciska le
cmene da li’u
i mo’ini’a mo’ini’a mo’ini’a i ka’e zukte no drata be la’e di’e iseki’ubo la
alis za’ure’u co’a tavla i lu ju’o la dinas ba mutce le ka se claxu mi kei ca
le cabnicte tosa’a la dinas cu mlatu toi i a’o da ba morji tu’a le dy ladru
palta ca le sanmi tcika i doi dinas noi dirba mi do’u au do mi kansa le cnita
i u’u no smacu cu zvati le vacri i ku’i do ka’e kavbu lo volratcu noi ka’u
mutce le ka simsa lo’e smacu i ku’i a’u xu lo’e mlatu cu citka lo’e volratcu
li’u i caku la alis co’a sipydji lifri gi’e di’a senva sezysku lu xu lo’e mlatu cu
citka lo’e volratcu i xu lo’e mlatu cu citka lo’e volratcu li’u esu’oroibo lu xu
lo’e volratcu cu citka lo’e mlatu li’u iseja’ebo na vajni mutce fa le du’u porsi
makau ki’u le nu abu ka’e spuda no le re preti i abu lifri le nu pu’o sipna kei
gi’e puzi co’a senva le nu abu xanjaisi’u cadzu kansa la dinas gi’e cusku lu
ju’i doi dinas ko mi jungau le jetnu i xu do su’oroi citka lo volratcu li’u ca le
nu suksa fa le nu abu le cpana be lo derxi be loi grana ku joi loi sudga pezli
mo’u farlu
i la alis nasai se xrani gi’e zi sanli fi le jamfu gi’e catlu le gapru noi ku’i
manku mulno i crane abu fa lo drata ke clani vorme i la blabi ractu cu za’o
se viska gi’e sutra le nu litru vy i ei la alis na denpa i abu klama tai tu’a
le brife gi’e ja’aru’e snada le nu tirna le nu ry cusku lu oi doi le mi kerlo
joi zbikre do’u ca’o co’a lerci li’u i abu jibni trixe ry ca le nu pagre le kojna
iku’i ry ca na za’o se viska i abu facki le du’u abu zvati lo clani je dziseldru
kumfa noi se gusni fi lo se linji noi dandu le drudi
i so’i vorme cu sruri le kumfa i ku’i ro vy cu stela ganlo i ca le nu la alis
ba’o litru le pamoi mlana e le drata gi’e troci tu’a ro vorme kei abu badri
cadzu bu’u le midju gi’e kucli le du’u ta’i makau abu ba za’ure’u bartu
ibaziku abu penmi lo cmalu ke cibyseltuple jubme be lo sligu blaci i cpana
jy fa po’o lo cmatce ke solji ckiku i abuboi pamoi jinvi le du’u cy ckiku pa
le stela be lo kumfa vorme i ku’i uinaidai ga le stela cu dukse le ka barda
gi le ckiku cu dukse le ka cmalu iseju cy ka’e kargau noboi sy i ku’i ca le
remoi abu penmi lo dizlo murta noi abu na pu sanji ke’a i my murta lo cmalu
vorme noi mitre li ji’ipivo i abu troci le nu co’e le cmalu ke solji ckiku le stela
i uisaidai mapti
i la alis kargau le vrogai gi’e facki le du’u vy se jersi lo cmalu vorme noi
na bramau lo ratcu kevna i abu cidni sanli gi’e catlu le se vorme noi trajini’oni’o pamo’o mo’ini’a le ractu kevna
5
le ka melbi kei lei purdi poi su’oroi se viska i a’osaidai abu barkla le manku
kumfa gi’e cadzu jbini lei va zdani be loi carmi xrula be’o ku joi lei va lenku
jinto i ku’i abu na ka’e gregau le ji’asai stedu le vorme i lu va’o ji’asai le nu
le mi stedu ka’e pagre kei sei la alis uu pensi sy tolmutce le ka se pilno secau
lei mi janco i au mi ka’e se polje tai tu’a lo’e darvistci i pe’i mi ka’e go’i va’o
le nu mi djuno le du’u mi co’a go’i ta’i makau li’u i lei puzi nalfadni fasnu
tai so’imei ja’e le nu la alis co’a jinvi le du’u so’usai da ca’a nalcumki
i ru’adai na prali fa le nu denpa fi tu’a le cmalu vorme iseki’ubo abu xruti
le jubme gi’e xadba pacna le nu facki le du’u lo drata ckiku jy cpana kei a
do’anai tu’a lo cukta co javni be le nu ta’i makau polje lo prenu tai tu’a lo’e
darvistci i ca le ca krefu abu facki le du’u cpana jy fa lo cmalu botpi to lu
noi ju’o pu na zvati ti sei la alis cusku li’u toi i sruri le botpi cnebo fa lo
pelji tcita noi lei valsi po’u lu ko mi pinxe li’u cu melbi prina ke’a sepi’o loi
barda lerfu
i o’ocu’i xamgu fa le nu cusku lu ko mi pinxe li’u i ku’i la alis noi prije cu
na bazi zukte la’e di’u i lu na go’i i pamai mi catlu sei abu cusku gi’e facki
le du’u xukau da sinxa zo vindu li’u i abu pu tcidu so’o melbi ke cmalu lisri
be loi verba poi jelca se xrani gi’e se citka loi cilce danlu gi’e lifri loi drata
tolpluka ki’u le nu na morji lo’e sampu javni poi lei pendo cu ctuca ku’o no’u
mu’a le nu lo’e xunre glare tunta cu jelca xrani lo’e za’o jgari be ty zi’e no’u
mu’a le nu va’o lo’e nu condi mutce sraku le degji sepi’o lo dakfu kei dy ta’e
ciblu cirko i abuboi noroi tolmorji le du’u le nu da dukse le ka pinxe lo se
botpi be le se tcita be zo vindu cu bazi ja bazu fanza da
i ku’i le vi botpi na se tcita zo vindu iseki’ubo la alis darsi le nu vu’irga’e le
selvau kei gi’e facki le nu sy pluka to je’u sy vrusi lo mixre be lo’e rutrceraso
tisna ku joi lo’e sovykruji ku joi lo’e bromeli kujoi lo’e seljukpa xukre’u ku
joi lo’e satmatne ku joi lo’e glare ke matne jelnanba toi i abu zi mo’u pinxe
*
*
*
*
*
*
*
*
*
*
*
*
*
*
*
*
*
*
*
*
i lu ue cizra selga’e sei la alis cusku i ru’a ju’o mi se polje tai tu’a lo’e
darvistci li’u
i ca’a co’e i caku abu cenmitre li so’u remu i le abu flira cu cambi’o seja’e
le nu pensi le nu caku abu mapti le cmalu vorme le ka pagre fi le melbi purdi
i ku’i pamai abu denpa le nu zgana le du’u xukau abu za’o brajdika i abu
milxe le ka xanka la’e di’u i lu cumki fa le nu se fanmo sei la alis sezysku
le nu mi mo’u canci tai tu’a lo’e lakyga’a fagri i mi kucli le du’u mi makau
simsa va’o da’i la’e di’u li’u i abu troci le nu se xanri le du’u lo’e lakyga’a
fagri makau simsa ba le nu le lakyga’a cu se gusydicra i abu ka’enai morji lo
nu viska lo’e tai dacti
i bazaku abu ca le nu facki le du’u no drata cu fasnu cu jdice le nu zi
klama le purdi i ku’i la alis uu ca le nu tolcliva le vorme cu facki le du’u abu
tolmorji tu’a le cmalu ke solji ckiku i ca le nu ba’o xruti le jubme tezu’e le6
la alis. cizra je cinri zukte vi le selmacygu’e
nu cpacu cy cu facki le du’u le ni abu galtu cu na banzu le nu cpacu cy i abu
traji troci le nu cpare pa le tuple be le jubme i ku’i ty dukse le ka se sakli i
abu uu ca le nu tatpi le nu troci cu zutse gi’e klaku
i lu e’e noda do prali le nu tai klaku sei la alis kinli sezysku i e’u ko cazi
sisti li’u i abu ta’e sezystidi lo’e xamgu mutce to ku’i ta’enai mapti zukte toi
gi’e su’oroi tai junri sezytolzarsku ja’e lo’e nu gasnu le nu le se klaku cu zvati
le kanla i abu morji le nu paroi troci le nu darxi le abu kerlo kei mu’i le nu
abu tcica abu ca lo nu abu fapro abu le nu kelcrkroke i le vi cizra verba cu
mutce le ka nelci le nu sruma le du’u du re prenu i lu ku’i noda mi ca prali
sei la alis uu pensi le nu sruma le du’u mi du re prenu i oi le mi ve vimcu na
banzu le nu marji fi ba’e pa se sinma prenu li’u
i bazi lo nu abu catlu cu se farna lo cmalu ke blaci tanxe noi cnita le
jubme i abu kargau ty gi’e facki lo du’u nenri ty fa lo cmalu mutce titnanba
noi bu’u ke’a lo valsi po’u lu ko mi citka li’u se morna lo sudgrute i lu ai mi
ti citka sei la alis cusku i mi va’o lo nu da’i gau ti mi braze’a cu snada lo nu
cpacu le ckiku i mi va’o lo nu da’i gau ti mi cmaze’a cu kakne lo nu reskla
ni’a le vrogai i seki’ubo mi va’o ro fasnu cu kakne lo nu klama le purdi i mi
na se vajni lo du’u le mokau ca’a fasnu li’u
i abu citka lo spisa gi’e xanka sezysku lu fa’a ma i fa’a ma li’u gi’e punji
le xance le cpana be le stedu tezu’e le nu ganse le nu sy banro fa’a makau
i abu mutce le ka spaji le nu facki le du’u abu stali le nu barda mintu i li’a
la’edi’u ta’e fasnu ca lo’e nu citka lo titnanba i ku’i la alis tai se tcaci le nu
ba’a no na’e tolfadni cu fasnu kei ja’e le nu simlu le ka tolzdile gi’e bebna
kei fa le nu le nunjmive cu ca’o fadni
i abu co’a co’e gi’e bazi mo’u citka le titnanba
*
*
*
*
*
*
*
*
*
*
*
*
*
*
*
*
*
*
*
*ni’oni’o remo’o le se klaku lalxu
7
2 ni’oni’o remo’o le se klaku lalxu
i lu cizra je za’uzra sei la alis krixa to abu tai se spaji ja’e le nu ze’a tolmorji
le nu ta’i makau tavla bau le drani lojbo toi i caku mi se tolplo tai tu’a lo’e
brarai darvistci i co’o jamfu tosa’a ca le nu abu catlu lei jamfu kei jy simlu
le ka jibni le ka na ka’e se viska kei kei ki’u le nu ca’o binxo lo tai darno toi i
uu doi cmalu jamfu ma do ba dasygau lei cutci ku joi lei do smoka doi dirba
i ju’o mi ba na ka’e go’i i mi ba mutce dukse le ka darno do kei le nu kurji
do i ko renvi ta’i le do xagrai selka’e i ku’i ei mi jy xendo sei la alis pensi i
va’o da’i na’ebo la’e di’u ju’ocu’i jy na cadzu veka’a le mi se djica i ua ai mi
dunda ca ro cevjbetersla lo cnino cutci remei li’u
i abu ca’o platu le nu co’e ta’i makau i lu ei lei cutci cu se mrilu sei abu
pensi i ba xajmi fa le nu benji loi seldu’a le vo’a jamfu i ua le judri ba simlu
le ka cizra i lu
le selsi’a ke pritu jamfu be la alis
bu’u la fagzda lolgai
ne’a le fagzu’i
to la alis prami benji toi
li’u i ue mi bebna tavla li’u
i caku le abu stedu cu janli le drudi be le kumfa i je’u abu ca mitre za’u
li repimu i abu ze’i lebna le cmalu ke solji ckiku gi’e sutra klama le purdi
vorme
i la alis uu zo’u le nu mlana vreta gi’e catlu le purdi sepi’o pa kanla cu
jimte lei se zukte le ka abu kakne ce’u i le nu pagre cu nalcumki traji i abu
zutse gi’e za’ure’u co’a klaku
i lu ei do ckeji sei la alis cusku i do barda nixli tosa’a ju’o drani toi i i’enai
ca’o tai klaku i le’o ko ca sisti li’u i ku’i abu za’o klaku loi litce be li so’i
ja’e le nu abu se sruri lo barda lalxu noi centre li ji’ipano le ka condi kei gi’e
preja le xadba be le kumfa
i bazaku abu tirna lo nu cmalu stapa le darno kei gi’e sutra le nu sudgau
lei kanla tezu’e le nu viska le nu makau klama i klama fa la blabi ractu noi
xruti gi’e melbi dasni gi’e jgari lo blabi ke kanba gluta remei ku fa’u lo barda
bifpra le re xance i ry sutra bajra klama gi’e sezysku lu oi la noltroni’u zo’u
ba’a ny ba cilce fengu va’o le nu mi gasnu le nu ny denpa li’u i la alis tai
cinmo le nu tolpacna kei ja’e le nu bredi le nu cpedu lo’e nunsidju makau
iseki’ubo abu ca le nu la ractu cu jibni cu co’a cusku sepi’o lo lauble je
toldarsi voksa lu pe’u doi ractu li’u i la ractu cu suksa se jenca gi’e falcru lei
blabi ke kanba gluta e le bifpra gi’e bajra mo’ine’i le manku serai le ka sutra
i la alis cu lebna le bifpra e lei gluta gi’e co’a pilno by mu’i le nu le kumfa
cu glare kei ze’a le nu ca’o cusku lu oi ue roda cizra ca le cabdei i ca le
purlamdei roda fadni fasnu i mi kucli le du’u xukau da galfi mi ca le nicte i
ei mi pensi i xu mi mi mintu ca le nu mi cikna binxo ca le zi cerni i pe’iru’e
ba’anai mi cinmo le nu mi frica milxe i ku’i va’o le nu mi mi na mintu cu
jersi preti fa le du’u mi du makau i la’e di’u cu barda nabmi li’u i abu co’a8
la alis. cizra je cinri zukte vi le selmacygu’e
pensi ro le verba poi ke’a abu slabu gi’e mintu le ka nanca ku’o tezu’e le nu
jdice le du’u xukau cumki fa le nu ba’o galfi abuboi su’oboi vy
i lu ju’o mi na du la adas sei abu cusku iki’ubo ge le abu kerfa cu clani
sarlu gi le memimoi cu nasai sarlu i ji’a ju’o mi na du la mabel iki’ubo ge mi
djuno so’i vrici gi my y djuno lo tolmutce i ji’a ge my du my gi mi du mi i
oi ue roda cfipu i mi mi cipygau le ka ca djuno roda poi mi pu djuno i pilji
li vo li mu fa li pare i pilji li vo li xa fa li paci i pilji li vo li ze fa – i oi mi
ba noroi snada tu’a li reno va’o le nu tai masno i ku’i le pilji porsi na vajni
i e’u troci tu’a le tedyske i la londn raltca la paris i la paris raltca la romas
i la romas sa la’e di’u naldrani ju’o i ju’o pu galfi mi la mabel i mi troci le
nu cusku lu ua le cmalu li’u li’u i abu punji lei kruca xance lei tuple tai lo’e
nu cusku lo se cilre kei gi’e co’a sitsku i ku’i le voksa cu se sance lo rufsu je
cizra i lei valsi na mintu le se tcaci
i ua le cmalu krokodilo
cu zengau le ky rebla
si’u le djacu pe la nilos
le ka camri’ojvebla
i ua lei jgalu ja’a tinsa
je cnici preja panra
i lei cmafi’e cu se rinsa
le cisma xedja ganra
i lu ju’o lei valsi na drani sei la alis uu cusku li’u i lei abu kanla cu za’ure’u
tisna loi se klaku ca le nu di’a cusku lu ja’o mi du la mabel i mi ba bilga le
nu xabju le pindi ke cmalu zdani gi’e ponse ji’ino selkei gi’e oi cilre so’isai
da i ai na go’i i mi mu’o jdice le du’u mi ganai du la mabel gi stali ti i noda
ba prali lei bartu prenu le nu py setca le stedu ti gi’e cusku lu ko barkla doi
dirba li’u i mi ba fa’aga’u catlu gi’e cusku lu pau mi du ma i pamai ko mi
jungau la’e di’u ibabo mi va’o le nu nelci le nu du makau cu barkla i va’o
le nu na nelci cu denpa ti le nu mi drata li’u i ku’i oi sei la alis suksa klaku
krica i au su’o da ca’a setca le stedu ti i mi tai titpa le nu mi ti nonkansa
li’u
i abu ca le nu cusku di’u cu fa’ani’a catlu le abu xance gi’e se spaji le nu
viska le nu abu pu co’a dasni pa le cmalu ke blabi ke kanba gluta pe la ractu
ze’a le nu tavla i lu mi kakne ti ma sei abu pensi i ja’o mi za’ure’u jdika le
ka barda li’u i abu sa’irbi’o gi’e klama le jubme tezu’e le nu sezmerli fi jy
i facki le du’u ca centre li ji’imuno gi’e sutra le nu ca’o jdika i bazi facki le
du’u rinka la’e di’u fa le nu jgari le bifpra i sutra falcru by puzi le nu mo’usai
jdika
i lu jibni rivbi sei la alis noi tolmilxe le ka terpa le nu suksa cenba kei
kei gi’e ku’i mutce le ka gleki le nu ca’o zasti cu cusku i e’e caku mi klama
le purdi li’u i abu bajra serai le ka sutra kei fa’a le cmalu vorme i ku’i oidai
le cmalu vorme cu za’ure’u ganlo i le cmalu ke solji ckiku za’ure’u vreta leni’oni’o remo’o le se klaku lalxu
9
blaci jubme i lu le tcini roda xlamau sei le se kecti verba cu pensi iki’ubo mi
noroi pu cmalu tai ti i noroi i ju’a ty mutce le ka xlali je’u li’u
i ca le nu abu cusku lei di’u valsi kei le abu jamfu cu sakli i baziku lo
nu jaurjanli zo’u le jmaji’o bi’i firji’o be abu cu jinru lo silna djacu i pamoi
sidbo fa le nu abu ba’o farlu le xamsi i lu va’o la’e di’u mi ka’e xrukla fu le
trene sei abu sezysku li’u to la alis pu klama le xamsi korbi paroi le nunjmive
gi’eja’ebo jinvi le du’u ro pagbu be le glico korbi cu se zvati so’o jinru minji
noi nenri le xamsi ku’o e so’o verba noi kakpa lo canre le loldi lo mudri canpa
ku’o e lo porsi be fi loi ginka be’o e lo trene tcana noi trixe py toi i ku’i bazi
abu sanji le nu abu jinru le lalxu pe lei abu se klaku be ca le nu mitre li
repimu
i lu au mi na pu klaku lo tai mutce sei la alis ca le nu limna gi’e troci le
nu tolcri lo bartu pluta cu cusku i ru’a sfasa mi la’e di’u le nu mrobi’o jinru
lei mi se klaku i ju’o la’e di’u ba cizra i ku’i roda cizra ca le cabdei li’u
i caku abu tirna le nu da jaurjanli bu’u le lalxu zaku i abu jbize’a limna
tezu’e le nu zgana le nu da mokau i pamai abu jinvi le du’u da odbenu ja
rirxyxirma i ku’i remai abu morji le nu abu makau ca mitre kei gi’e bazi
viska le nu da smacu po’o gi’e mintu abu le ka pu sakli
i lu xu da mi prali sei la alis pensi le nu tavla le vi smacu i roda bu’u le
cnita cu tai tolfadni ja’e le nu pe’i lakne fa le nu ta ka’e tavla iseju noda mi
tolprali le nu troci li’u i seki’uku abu co’a co’e lu doi smacu xu do se slabu le
pluta be le bartu be le bu’u lalxu i mi mutce le ka tatpi le nu ru’u limna doi
smacu li’u to la alis pu jinvi le du’u ju’o ta drani le ka tadji lo’e nu tavla lo
smacu i abu boi noroi pu zukte lo simsa gi’eku’i morji le nu tcidu fi le latmo
gerna cukta pe le bruna fe lo’u lo smacu – sera’a lo smacu – seka’a lo smacu
– ri’i lo smacu – doi smacu le’u i le smacu cu terpreti mutce catlu abu gi’e
simlu le ka rinsa fi le nu ze’i ga’orgau pa le cmalu kanla i ku’i sy cusku noda
i cumki fa le nu ta na se bangu le lojbo sei la alis pensi i ru’a ta fraso
smacu gi’e kansa la uiliam no’u le jamji’a le nu klama ti li’u to abu djuno
piso’ida lei purcedra gi’eku’i na mutce le ka jimpe le du’u py pu fasnu za
makau toi i abuboi za’ure’u co’a cusku zoi fy O est ma chatte? fy noi pamoi
lei jufra pe le abu fraso ve cilre cukta i le smacu cu suksa plipe le bartu be le
djacu gi’e simlu le ka desku le nu terpa i lu oise’i ko mi fraxu sei la alis noi
xersmadi le du’u abu crogau le danlu le cnirango cu sutra krixa i mi mulno
le ka tolmorji le nu do na nelci lo’e mlatu li’u
i lu na nelci lo’e mlatu sei la smacu cu kinli je cinmo voksa krixa i xu
ba’e do nelci lo’e mlatu va’o le nu da’i do me mi li’u
i lu y la’anai sei la alis surgau tonga cusku i ko na fengu i ku’i au mi ka’e
jarco le mi’a mlatu no’u la dinas do i pe’i do co’a nelci lo’e mlatu va’o le nu
da’i do dy viska i dy tai dirba smaji sei la alis tecu’uru’e le sevzi ca le nu
lazni limna le lalxu ca’o co’e i dy melbi cmoni zutse ne’a le fagri gi’e tacpe’u
le dy xance gi’e lumci le dy flira i dy tai pluka ranti le nu kujyjai i dy tai
certu le nu kavbu lo’e smacu i oise’i ko mi fraxu sei la alis noi birti le du’u
la smacu noi caku tinsa cu je’u cnicro cu za’ure’u krixa i mi’o dy na ba di’a
casnu va’o le nu do zmanei li’u10
la alis. cizra je cinri zukte vi le selmacygu’e
i lu zo mi’o ue sei la smacu noi da bi’i le jipno be le ke’a rebla cu desku
cu krixa i ju’onaicai mi casnu lo simsa i le mi lanzu ze’e xebni lo’e mlatu i
rigni je tolba’i je malfadni danlu i e’u mi na za’ure’u tirna le cmene li’u
i lu vi’osai sei la alis noi sutra le nu galfi le selsnu cu cusku i xu y xu do
y nelci y lo’e gerku li’u i la smacu na spuda iseki’ubo la alis ca’o cusku lu
lo melbi ke cmalu gerku noi xabju le jibni be le mi’a zdani zo’u mi djica le
nu mi gy do jarco i gy cmalu gerku la terier gi’e se kerfa lo clani je sarlu
je bunre gi’e xrubei lei dacti poi do renro i gy fa’aga’u zutse gi’e cpedu le
sanmi gi’e zukte so’i vrici noi mi ka’enai morji pimu lu’o ke’a i gy se ponse
lo te cange noi xusra le du’u gy tai se pilno ja’e le nu gy se vamji lo rupnu
be li panono i cy xusra le du’u gy catra ro le ratcu i oise’i sei la alis xenru
tonga krixa i mi xersmadi le du’u mi ta za’ure’u cnixai li’u i la smacu ca’o
limna to’o abu serai le ka vlipa kei gi’e mutce le ka kalsygau le lalxu ca le
nu klama
i abu xutla trisku lu doi smacu dirba ko za’ure’u xruti i nu’edo’u mi’o ba
casnu genai lo’e mlatu ginaiji’a lo’e gerku va’o le nu do na nelci li’u i ca le
nu la smacu di’u tirna kei sy dutselfarbi’o gi’e masno limna xruti abu i le
flira cu mutce le ka blabi to ja’e le nu cinmo sei la alis pensi toi i sy lauble je
desku voksa cusku lu e’u mi’o klama le korbi ibabo mi do jungau le mi lisri
i do ba jimpe le du’u makau krinu le nu mi xebni lo’e mlatu e lo’e gerku li’u
i ca mapti tcika le nu cliva kei ki’u le nu le lalxu ca’o tisna loi cipni ku
joi loi danlu vu’o poi ba’o farlu ly i la datka la cipnrdodo la cipnrlori la
cipnrxakuila so’o drata noi vrici je cizra danlu i la alis lidne i piro le girzu
cu limna seka’a le korbini’oni’o cimo’o le me la kaukus nu bajra jivna e le clani lisri
11
3 ni’oni’o cimo’o le me la kaukus nu bajra
jivna e le clani lisri
i je’u cizra simlu gunma co jmaji le se rirxe i lei cipni zo’u le pimlu cu dandu
i lei danlu zo’u le kerfa cu jibni snipa i le romei zo’u cilmo carmi gi’e fengu
gi’e na’e kufra
i le pamoi co preti cu li’a du’u ta’i makau za’ure’u sudga i casnu la’edi’u
ibabo zi lo mentu be li so’u cu simlu le ka rarna kei fa le nu la alis ca’o pendo
tavla le romei tai le nu da’i abu se slabu ra ze’a le nu abu jmive i je’u abu
pu ze’u daupro la cipnrlori noi uo badri carna gi’e cusku lu mi do tolcitmau
gi’eja’ebo
junmau li’u po’o i la’e di’u zo’u la alis na curmi secau le nu djuno le du’u
ly nanca makau i ki’u le nu la cipnrlori cu je’a tolsarxe le nu cusku le du’u
ly makau nanca cu na se sumji se cusku
i uo la smacu noi simlu co catni le romei cu krixa lu ko zutse doi rodo
gi’e tinju’i mi i ba’e mi bazi sudgau do li’u i le romei cazi zutse gi’e barda
djine co se midju la smacu i la alis ca’o xanka catlu sy ki’u le nu abu birti le
du’u co’a bilma bai le nu na sudga baziku
i lu ta’a sei la smacu cu vajni simlu cusku i xu ro do bredi i la’edi’e cu
sudrai piro loi se djuno be mi i ro ko smaji e’o i lu la uiliam poi jamji’a zi’e
noi le jdaralpre cu zanru le jamna te zukte be fi ke’a cu ze’i trubi’o loi glepre
noi ke’a turni djica gi’e pu mutce co se tcaci le nu trubasti je jamji’a i la
eduin joi la morkar vu’ono’u lei turni be la mersias fa’u la nortumbrias li’u
li’u
i lu o’unai sei la cipnrlori cu cusku je desku li’u
i lu ke’ope’u sei la smacu cu cusku je frumu jekeku’i clite mutce i xu do
cusku li’u
i lu mi na go’i sei la cipnrlori cu sutra co cusku li’u
i lu mi pu jinvi le du’u ja’a go’i sei la smacu cu cusku i mi di’a cusku i
lu la eduin joi la morkar vu’ono’u lei turni be la mersias fa’u la nortumbrias
cu xusra seva’u ubu ije la stigand ji’asai no’u le naijgi ke ralju jdagidva pe
la kanterburis cu facki fi da fe le du’u se djica li’u li’u
i lu facki fi ba’e ma sei la datka cu cusku li’u
i lu lu facki fi ba’e da li’u sei la smacu cu spudu co fengu milxe i li’a do
djuno le du’u zo da sinxa makau li’u
i lu mi ja’a djuno le du’u zo da sinxa makau kei ca le nu mi facki sei la
datka cu cusku fi da noi so’eroi banfi ja curnu i le preti zo’u fi ma facki fa le
ralju jdagidva li’u
i la smacu na sanji le di’u preti ije sutra co xruti cusku lu lu facki fi da fe
le du’u se djica fa le nu kansa la edgar atelin le nu penmi la uiliam gi’e friti
fi ubu fe le nu turni i le nuntra be la uiliam ca le nu cfari cu fadni i ku’i le
nuntolclite be lai norman ne ubu li’u i pei doi do iu sei sy ca’o cusku jecabo
carcra be la alis li’u12
la alis. cizra je cinri zukte vi le selmacygu’e
i lu cilmo du’i le nu pu cilmo sei la alis badri cusku i simlu le ka nasai
sudgau mi li’u
i lu iseki’ubo sei la dodos junri cusku co sa’irbi’o be fi lei tuple mi stidi
le du’u le nu penmi cu se tolcfari’i tezu’e le nu nalmocteicau plicu’a lo tol-
cadmau daftadji li’u
i lu ko tavla bau la lojban sei la cipnrxakuila cifnu cu cusku i mi na se
slabu le smuni be su’opimu lei di’u clani valsi ije pe’i do ji’a na go’i li’u i la
cipnrxakuila cifnu cu krogau le stedu mu’i le nu mipri le nu cisma i pisu’o
lei drata cipni cu mi’amli co se tirna
i lu mi pupu’o cusku sei la dodos se xrani cusku le se du’u le traji be le
ka se jalge le nu sudgau mi’o cu me la kaukus nu bajra jivni li’u
i lu ki’a me la kaukus nu bajra jivni sei la alis cusku li’u i abu na’e mutce
co djica le nu djuno i ku’i la dodos pu denpa tai le nu dy jinvi le du’u ba’e
da ei tavla ije no drata pu simlu le ka djica le nu cusku de
i lu je’u sei la dodos cusku le xagrai co ciksi tadji cu nu zukte li’u to ji’a
ki’uda’i le nu do ji’a djica co troci ca lo dunra donri kei mi cusku le sedu’u
la dodos zukte makau toi
i pamai dy finti lei sinxa be le nunbajra pluta be’o noi cukla milxe to le
satci tarmi na vajni sei dy cusku toi ibabo punji le romei le pluta vifa’uvaku
i cusku no lu i pa i re i ci i ko bajra li’u i ku’i co’a bajra ca le nu djica ije
co’u bajra ca la nu djica iseki’ubo na frili fa le nu djuno le du’u mo’u makau
bajra jivni i ku’i ca le nu ba’o bajra ze’a lo cacra be li pimuji’i gi’e za’ure’u
je’a sudga kei la dodos spaji kixsku lu le nu jivni cu mulno li’u i le romei cu
denmi sanli gi’e vasxu mutce gi’e te preti fi lu ku’i ma jinga li’u
i le di’u preti zo’u la dodos na kakne co danfu secau le nu pensi mutce ije
dy ze’u zutse fau le nu pa degji cu danre le firgapru kei to le se tarmi be la
ceikspir bei va’o lei pixra be ri toi ca le nu lei drata cu denpa je smaji i uo
la dodos cusku lu ba’e ro da cu jinga ije ei ro da se cnemu li’u
i lu ku’i ma dunda le se jinga sei le voksa so’imei cu te preti li’u
i lu li’a ba’e ta li’u se cusku la dodos noi sinxa la alis sepi’o pa degji ije
le romei bazi denmi je sanli je sruri abu gi’e se cfipu kixsku lu au se jinga i
au se jinga li’u
i la alis cu na milxe ji’asai co djuno le du’u ei zukte makau ije ki’u le nu
dunku kei abu punji le xance le daski ije vimcu le bi’u tanxe be lei titydja
to u’a le silna djacu na pagre le tanxe le nenri toi gi’e fairgau lei titydja lei
jinga i satci fa le nu ro zvati cu te dunda pa titydja
i lu ku’i ei dunda lo se jinga ba’e ta li’a sei la smacu cu cusku li’u
i lu li’a sei la dodos cu spuda co junri i do ponse ma poi drata zi’epe ne’i
le do daski sei dy jmina cusku je carcra be la alis li’u
i lu lo tajgai po’o sei la alis badri cusku li’u
i lu ko ta mi dunda sei la dodos cusku li’uni’oni’o cimo’o le me la kaukus nu bajra jivna e le clani lisri
13
ibabo le romei cu za’ure’u denmi je sruri abu ca le nu la dodos junri dunda
le tajgai gi’e cusku lu mi’a pikci do le nu do cpasarxe le vi melbi tajgai li’u
ije ca le nu dy mo’u cusku le tordu se cusku kei le romei cu geirkrixa
i la alis cu jinvi le du’u piro le tcini cu mutce co cizra i ku’i le romei cu
simlu le ka junri kei ja’e le nu abu na darsi le nu cmila i ji’a abu ki’u le nu
na sanji le du’u ei cusku makau cu krobi’o rinsa gi’e lebna le tajgai serai le
ka junri simlu
i le bavla’i cu nu citka lei titydja i le go’i cu rinka lo nu savru gi’e cfipu
kei ki’u le nu lei barda cipni cu pante le nu na kakne le nu vu’irga’e le
mebycy.moi kei kei e le nu lei cmalu cu nandu vasxu gi’e nitcu le nu se darxi
fo le trixe i ku’i fanmo uo ije le romei cu za’ure’u zutse co djine gi’e pikci la
smacu le nu di’a cusku
i lu do nupre le nu cusku le citri be do sei la alis cusku e le du’u ki’u
makau do xebni y my e gy li’u seke jmina cusku abu noi smaji gi’e terpa ru’e
le nu da’i sy se xrani za’ure’uku
i lu le lisri pe mi cu clani je se badri sei la smacu cu cusku je carcra be
la alis je dricmo li’u
i lu clani je’u linsi sei la alis cusku co manci catlu be le rebla be la smacu
i ku’i ki’u ma do ly mi’a skicu le ka se badri li’u i abu ca’o manci la’e di’u ca
le nu la smacu cu cusku ja’e le nu le abu sidbo be le rebla linsi cu simsa di’e
la fengu lo smacu
noi fy ke’a
cpacu cu
penmi le
zdani i
fy di’e
jungasnu
i i’a no
proki’u i ei
flajvisi’u
i ca le ca
cerni no
drata cu
fasnu
i e’o mi
farlu
sei le smacu
cu darlu i
secau lo
pairkamni
li’a mi’o
nolpratra
i o’u na
vajni i14
la alis. cizra je cinri zukte vi le selmacygu’e
je ba’e mi
pajni
sei la
fengu cu
cusku
le nu
do
se
catra
i lu do na jundi sei la smacu fi la alis cu junri cusku i do pensi ma li’u
i lu ienai ga’inai sei la alis toljgira cusku i do co’a cusku le mumoi be lei
kruvi pe’i li’u
i lu ije ge na go’i gi na cumki sei la smacu cu krixa co cladu jeke fengu
mutce li’u
i lu ui jgena li’u se cusku la alis noi roroi bredi le nu sidju zi’e noi ru’u
xanka catlu i lu ui e’ocai mi do sidju le nu luzgau jy li’u
i lu ai mi curmi no simsa sei la smacu cu cusku je sa’irbi’o je cliva i do
mi tolsi’a fau le nu do cusku lo tai nonselsmu li’u
i lu ainai go’i sei la alis uu pikca i ku’i fu’i je’u do selxaicni li’u
i la smacu cu spuda fi le nu cmoni po’o
i lu e’osai ko xruti klama gi’e mo’u cusku le lisri be fi do sei la alis kixsku
li’u i lei drata cu kansa co cusku lu go’i e’ocai li’u i ku’i la smacu cu desygau
po’o le stedu gi’enai depsarxe gi’e sutyze’a le ka cadzu
i lu uu na stali li’u se xersku la cipnrlori cazi le nu mutce co na’e se viska
ije le tolci’o cakyjukni cu cabmoi cusku fi le tixnu be ri fe lu ie doi dirba iu
be mi i a’o ctuca do le nu do noroi fengu li’u i lu ko na cusku doi mamta sei
le citno cakyjukni cu cusku i do jai banzu le nu fegygau lo’e xamsi cakcurnu
li’u
i lu a’o la dinas vi zvati ju’ocai sei la alis fi no steci cu bacru cusku i dy
cazi cpacu da’i li’u
i lu la dinas ki’a va’o le nu mi zifre le nu te preti sei la cipnrlori cu cusku
li’u
i la alis cu djicni spuda ki’u le nu roroi bredi le nu tavla fi le abu danlu
i lu la dinas cu memi’amoi mlatu iji’a certu je’u le nu kavbu loi smacu i ui
au do viska dy ca le nu jersi loi cipni i je’u dy lo’e cmalu cipni du’igi catlu
gi citka li’u
i le di’u se cusku cu se jalge lo banli nu cinmo savru ra’i lei zvati i lo
cipni cu sutra le nu cliva ibo pa tolci’o cipnrpika co’a cliva brebi’o gi’ecabo
cusku lu eije’u mi zdakla i le nicte vacri na mapti le galxe be mi li’u ije lo
cipnrkanario cu nalsto voksa kixsku fi lei panzi fe lu ko klama doi dirba i
je’u ca tcika le nu ro do cu sipna bu’u le ckana li’u i ki’u loi vrici le romei cu
cliva ije la alis cu bazi kansa no dani’oni’o cimo’o le me la kaukus nu bajra jivna e le clani lisri
15
i lu au mi na pu tavla fi la dinas sei abu sezysku co badri i no da pe viku
cu nelci dy pe’i i ku’i ju’o dy xagrai piro loi mlatu pe le munje i oi doi dinas
iu i’i xu mi do ba za’ure’u viska li’u i caku la alis uu co’a za’ure’u klaku
ki’u le nu abu cinmo le ka mutce co nonkansa je badri ibazibo ku’i abu cu
za’ure’u tirna le nu vu stapa ije abu djicni galvi’a gi’e milxe co pacna le du’u
la smacu cu te sidbo fi lo drata gi’e xruti tezu’e le nu mo’u cusku le lisrini’oni’o vomo’o la ractu cu benji lo cmalu me la bil
17
4 ni’oni’o vomo’o la ractu cu benji lo
cmalu me la bil
i me la blabi ractu noi masno bajra xruti gi’e xanka ke sruri catlu ca le nu
klama kei tai le nu ry da pu cirko i abu tirna le nu ry lauble sezysku lu oi la
noltroni’u i oi la noltroni’u doi dirba xance be mi doi skapi be mi doi zbikre
be mi zo’u ny da mi ba catrymi’e ju’osai ijo ro mabrnfuru cu mabrnfuru i
mi ko’a ma falcru li’u i la alis zi smadi le du’u ry sisku le bifpra e le blabi ke
kanba gluta remei i abu noi xendo cu co’a sisku ko’a i ku’i ko’a na se viska i
roda simlu le ka ba’o cenba kei ba le nu abu limna le lalxu i le barda kumfa
poi vasru le blaci jubme e le cmalu vorme cu ba’o mulno canci
i baziku la ractu cu sanji la alis noi ru’u sisku ku’o gi’e fengu kixsku fi
abu fe lu ue doi meri,An do ma zukte bu’u le bartu i ko ca bajra klama le
zdani gi’e bevri lo gluta remei e lo bifpra mi i ko sutra li’u i la alis cu tai
terpa ja’e le nu abu zi bajra fa’a le farna poi ry jarco ku’o gi’e na troci le nu
ciksi le se srera be ry
i lu tu ba se spaji le nu facki le du’u mi makau du i ku’i e’e mi bevri le
bifpra e lei gluta tu y va’o le nu da’i mi tolcri li’u i abu ca le nu cusku di’u cu
penmi lo cnici ke cmalu zdani noi le ke’a vrogai cu se dandu lo carmi lastu
tapla noi le cmene po’u lu blabi ractu li’u ba’o se ciska fi ke’a i abu nerkla
secau le nu vrodarxi kei gi’e sutra le nu serti cpare kei gi’e terpa le nu penmi
le ca’a me la meri,An gi’e gau barkla le zdani pu le nu tolcri le bifpra e lei
gluta
i lu ua cizra sei la alis sezysku fa le nu mi selfu lo ractu i ru’a za’umai
la dinas mi ba minde li’u i abu co’a se xanri loi klesi be lei cuntu be’o poi
da’i fasnu i lu doi nix alis ko ca klama ti gi’e bredi le nu cadzu li’u i lu mi
bazi klama doi kurji i ku’i ei mi jundi le vi kevna gi’e fanta le nu le smacu
cu barkla li’u i lu ku’i ianai curmi sei la alis di’a co’e le nu la dinas cu stali
le zdani va’o le nu dy co’a tai minde lei prenu li’u
i caku abu zvati lo cnici ke cmalu kumfa noi lo jubme cu lamji le canko
be ke’a gi’e se cpana to du’i le abu se pacna toi lo bifpra e ji’ici cmatce ke
blabi ke kanba gluta remei i abu lebna le bifpra e pa le gluta remei gi’e pu’o
cliva le kumfa ca le nu catlu fa’a lo cmalu botpi noi sanli le jibni be le minra
i ca le ca krefu noda by tcita fi’o jufra lu ko mi pinxe li’u i ku’i abu gacri
vimcu gi’e punji by le abu ctebi i lu ju’o ca ro nu mi pinxe ja citka da kei sei
abu sezysku ba’e de poi cinri cu fasnu iseki’ubo mi ba zgana le nu le vi botpi
makau gasnu i a’o ti gasnu le nu mi za’ure’u banro lo barda i mi mutce le
ka tatpi le nu tai cmatce li’u
i ja’a ca’a gasnu la’e di’u i go’i pu le se pacna be abu i pu le nu abu mo’u
pinxe le xadba be le se botpi kei le abu stedu ca’o catke le drudi i abu bilga
le nu korcu kei le nu marbi le cnebo le nu porpi i abu sutra le nu punji le
botpi kei gi’e sezysku lu banzu i a’o mi co’u banro i caku mi ka’enai pagre
le vorme i au mi na pu pinxe lo tai mutce li’u
i oi dukse le ka lerci kei fa le nu djica la’e di’u i abu banro gi’e za’o banro
gi’e bazi bilga le nu sanli le loldi lei cidni ibazibo le canlu na banzu la’e di’u18
la alis. cizra je cinri zukte vi le selmacygu’e
ji’asai i abu troci le nu vreta gi’e punji nu’ige lo cidni le lamji be le vorme
gi le drata birka le sruri be le stedu i ku’i abu za’o banro i uo abu tolse’a lo
birka pa’o le canko gi’e setca lo jamfu le danmo tubnu gi’e sezysku lu uo mi
ka’enai gasnu lo bancu i mi ma ba lifri li’u
i zanfu’a la alis fa le nu le cmalu ke makfa botpi ca mulno le ka ce’u
makau rinka i abu ca na banro lo bramau gi’e ku’i mutce le ka tolkufra i za’a
na cumki fa le nu abuboi za’ure’u bartu le kumfa iseki’ubo abu tolgei uenai
i lu le mi zdani ti mutce zmadu le ka pluka sei la alis uu pensi i bu’u
zy genai roroi zenba joi jdika ginai roroi se minde loi smacu e loi ractu i
aunairu’e mi na klama fo le ractu kevna i ku’i i ku’i cizra fa le tai nu jmive
i mi ja’a kucli le du’u mi makau ca’a lifri i mi ca le nu tcidu loi crida lisri
cu krici le du’u lo’e tai cuntu noroi fasnu i caku mi cy midju i ei da finti lo
cukta mi i ie ei go’i i ai mi ca le nu ba’o banro cu finti i ku’i mi ca ba’o banro
sei abu badri jmina i ba’unai le bu’u canlu na banzu le nu banro lo bancu
li’u
i lu ku’i ja’o sei la alis pensi mi ba noroi zenba le ka tolcitno i la’e di’u
pluka i mi noroi tolcitno ninmu i ku’i mi roroi cilre da ei i oi aunai go’i li’u
i lu oi doi alis noi bebna sei abu sezyspuda ta’i ma do da bu’u ka’e cilre
i ue le canlu ja’aru’e banzu tu’a do i noda bu’u canlu lei ve cilre cukta li’u
i abu ca’o co’e i pamai darlu lo mlana gi’e remai darlu le drata gi’e zbasu
lo vajni nuncasnu le romei i ku’i ba lo mentu be li so’o abu tirna lo voksa
noi bartu ku’o gi’e sisti tezu’e le nu tinzga
i lu doi meri,An doi meri,An sei le voksa cu cusku ko bevri lei mi gluta
mi caku li’u ibabo tirna lo nu cmalu ke jamfu stapa lei serti i la alis djuno le
du’u la ractu cu klama tezu’e le nu sisku abu i abu desku ja’e le nu le zdani
cu desku i abu tolmorji le nu ge abu ca kilto la ractu le ka barda giseki’ubo
noda krinu le nu terpa ry
i caku la ractu cu tolcliva le vorme gi’e troci le nu kargau vy i ku’i ki’u
le nu ge ei le vrogai fa’ane’i karbi’o gi le cidni be la alis cu catke vy kei le se
troci cu se fliba i la alis tirna le nu ry sezysku lu ai mi srukla gi’e nerkla fo
le canko li’u
i lu na ba go’i sei la alis pensi li’u i abu denpa le nu krici le du’u tirna le
nu la ractu cu cnita le canko ibazi abu jai suksa fai le nu pejgau le xance gi’e
jgari le vacri i abu kavbu noda gi’eku’i tirna lo cmalu se krixa e lo nu farlu
e lo porpi blaci sance gi’e nibji’i la’e di’u le du’u cumki fa le nu ry farlu lo
guzme tanxe a lo simsa
ibabo lo fengu voksa to be la ractu toi co’e lu ju’i pat ju’i pat do ma zvati
li’u ibabo lo voksa noi abu ke’a na pu tirna ku’o lu ju’o mi ti zvati i mi kakpa
sisku lo’e plise doi banli li’u
i lu o’onai kakpa sisku lo’e plise sei la ractu cu fengu cusku i ko mi klama
gi’e sidju le nu mi ba’e ti bartu li’u to sance loi drata ke porpi blaci toi
i lu pau re’i pat ta poi zvati le canko cu mo li’u
i lu ju’o ta birka doi banli li’u to py bacru zoi zoi birrrka zoi toini’oni’o vomo’o la ractu cu benji lo cmalu me la bil
19
i lu birka doi bebna i ma pu viska lo birka poi tai barda i ta se tisna piro
le canko li’u
i lu ju’o go’i doi banli i ku’i ta ca’a birka li’u
i lu iseju noda va cuntu ta i ko ta vimcu li’u
ibabo ze’u smaji i la alis so’uroi tirna loi lauble selsku no’u mu’a lu ju’o
mi na nelci doi banli i nasai go’i li’u e lu ko zukte tai le mi te minde doi
tolvri li’u i uo abu rere’u pejgau le xance gi’e rere’u jgari le vacri i caku tirna
re cmalu se krixa e lo porpi blaci sance drata i lu ue xokau guzme tanxe cu
zvati sei la alis pensi i a’u ma bazi se zukte i le nu lacpu mi pa’o le canko
zo’u au kakne i ju’o mi na djica le nu za’o stali ti li’u
i abu ze’a denpa gi’e tirna no lo za’umoi i romai tirna lo sance be lo cmalu
carce xislu e so’isai voksa noi tavla kansi’u i abu snada le nu jimpe tu’a lei
valsi i lu le drata serti ma zvati i ua ei mi bevri le pamei i la bil cu co’e le
drata i ju’i bil ko ta ti bevri doi citno i ko ta punji le vi kojna i na go’i i
puku ko ta jonsimgau i ta za’o na preja lo galtu banzu i ju’o ta ba xamgu
banzu i ko na tcila jundi i ju’i bil ko jgari le vi skori i xu le drudi ba sarji i
ko jundi le va kluza tapla i oi ta ca’o farlu ju’i cnita tosa’a cladu popsna toi
i ma ta gasnu i ru’a la bil i ma ba cnita klama fo le danmo tubnu i mi na.e
ko go’i i ai mi na go’i i la bil ba go’i i ju’i bil le selse’u do minde le nu do
cnita klama fo le danmo tubnu li’u
i lu a’a eipei la bil cnita klama fo le danmo tubnu sei la alis sezysku i su’a
la bil bilga le nu zukte roda i mi na basti la bil gi’u te pleji lo mutce i le vi
fagzda ja’a jarki i ku’i pe’i mi ka’e tikpa milxe li’u
i abu tolse’a le jamfu le tubnu sela’u le kakne traji gi’e denpa le nu tirna
lo cmalu danlu to abu na smadi le du’u danlu makau toi noi sraku je srukla
ne’i le tubnu ga’une’a abu ibazi abu ca le nu sezysku lu ti me la bil li’u cu
paroi kinli tikpa gi’e denpa le nu zgana le nu makau ba fasnu
i pamai abu tirna lo voksa so’imei pe lu ta mo’i me la bil li’u i remai go’i
le ractu voksa pe lu ko ta jgari doi le lamji be le spati jimte i cimai go’i lo
smaji i vomai go’i lo drata ke voksa kalsa pe lu ko sarju le stedu be ta i gau
ko ta pinxe lo jikru i ko ta na vaxydicra i ma mo doi pendo i do ma pu lifri
i ko mi’a jungau la’e di’u li’u
i romai go’i lo cmalu je ruble je lauble voksa to lu ta me la bil sei la alis
pensi li’u toi pe lu mi ja’aru’e djuno i banzu ki’e i mi ca kufra iku’i mi dukse
le ka jenca kei le nu jungau i mi djuno le po’o du’u da mi catke tai lo danre
selkei plipe i mi tolfa’u tai tu’a lo’e tsani jakne li’u
i lu ie do ca’a go’i doi pendo sei lei drata cu cusku li’u
i lu ei mi’o jelgau le zdani sei la ractu voksa cu cusku li’u i la alis krixa
serai le ka cladu kei lu ganai go’i gi mi ba je’icru la dinas do li’u
i zi smaji mulno i la alis pensi lu a’u ta ma ba zukte i ei va’o le nu prije
cu vimcu le drudi li’u i bazi lo mentu be li ji’ire co’a za’ure’u ru’u muvdu i
la alis tirna le nu la ractu cu cusku lu pa carcylai cu banzu le nu co’a co’e
li’u20
la alis. cizra je cinri zukte vi le selmacygu’e
i lu pa carcylai no’u ba’e ma sei la alis pensi li’u i ku’i abu ze’u na senpi
ibazi so’i cmalu bidju cu carvi pa’o le canko i su’oboi by darxi abu fo le flira
i lu mi ti ba tolcfagau sei abu sezysku li’u i abu krixa lu le’o ko na za’ure’u
co’e li’u i la’edi’u cupra lo drata ke smaji mulno
i la alis se spaji sanji le nu ro le bidju cu binxo lo cmalu nanba ca le nu
vreta le loldi i lo carmi co’a sidbo fi le abu menli i lu le nu mi citka pa le
nanba kei sei abu pensi ba ju’o rinka le nu mi cenba le ka barda i ka’enaisai
brazengau mi i ja’o ju’o pe’i cmazengau mi li’u
i seki’ubo abu tunlo pa le nanba gi’e gleki le nu facki le du’u ca co’a
cmaze’a i abu ca le nu cmalu banzu le nu pagre le vorme cu bajra klama
le bartu be le zdani gi’e penmi lo so’imei be loi cmalu danlu joi cipni be’o
noi denpa i le cmalu rebyrespa uu no’u la bil midju le romei gi’e se sarju
re smacrkobaiu noi dunda lo se botpi i roda sutra fa’a la alis ca le nu abu
tolcanci i ku’i abu to’o bajra serai le ka sutra kei gi’ebazi snura zvati lo denmi
ricmei
i lu ei pamai sei la alis ca le nu ru’u cadzu bu’u le ricmei cu sezysku mi
za’ure’u banro le mi barda i ei remai mi tolcri le melbi purdi i pe’i la’edi’u
cu xagrai selpla li’u
i ju’o xamgu selpla i cnici je sampu i papo’o nabmi zo’u abu te sidbo le
nu co’a co’e kei naku le cmarai ji’asai i ca le nu abu xanka catlu ru’u lei tricu
kei lo cmalu ke kinli se bacru noi vi gapru le abu stedu cu gasnu le nu abu
fa’aga’u sutra catlu
i lo bratce gerpanzi fa’ani’a catlu abu sepi’o loi barda je cukla kanla gi’e
ruble tengau lo xance gi’e troci le nu pencu abu i lu uu doi dirba li’u se cusku
la alis sepi’o lo xlura tonga i abu mutce le ka troci le nu siclu i ku’i mutce
terpa le si’o gy xagji noi la’a nibli le nu gy citka abu mu’inai le nu abu xlura
i abu ja’aru’e sanji le nu abu lo cmalu grana cu lafti gi’e jarco le gerpanzi
ija’ebo le gerpanzi cu plipe le vacri ro le jamfu gi’e se pluka cmoni gi’e sezre’o
le garna gi’e gasnu le nu simlu le ka gunta ri ibabo la alis rivbi le nu janli
kei le nu muvdu le trixe be lo barda cpinyspa i ca le nu abu tolcanci le drata
mlana kei le gerpanzi za’ure’u sezre’o le grana gi’e gunro farlu seja’e le nu
sutra troci le nu jgari gy ibabo la alis noi jinvi le du’u simsa lo’e nu kelci
lo braxirma zi’e noi terpa lo’e nu se stapa fi le gy jamfu cu za’ure’u bajra
fa’ati’a le cpinyspa i le gerpanzi co’a so’oroi ze’i gunta le grana gi’e ve’ifa’a
je ve’uto’o bajra gi’e roroi rufsu bacru gi’e romai vu zutse gi’e ta’irva’u gi’e
se tance le dandu be le moklu gi’e se kanla lei xadba ganlo
i le cabna cu simlu fi la alis fe le ka xamgu mapti le nu cliva iseki’ubo
abu zi co’a co’e gi’e bajra co’u le nu mutce tatpi gi’e vasxu claxu e le nu le
se bacru be le gerpanzi vu se sance lo ruble mutce
i lu ku’i dirba ke cmalu gerpanzi sei la alis noi surla le nu vreta lo mat-
nyxrula kei gi’e pilno lo my pezli le nu cupra lo brife cu cusku i mi mutce
nelci le nu ctuca tu loi seltra va’oda’i le nu mi mapti fi le ka barda i oi mi
jibni tolmorji le nu ei mi za’ure’u banro i a’a ei mi ma zukte i ru’a ei mi
citka ja pinxe da i ku’i le banli preti zo’u go’i ma li’uni’oni’o vomo’o la ractu cu benji lo cmalu me la bil
21
i ju’o le banli preti cu me zo ma i la alis fa’aru’u catlu lei xrula e lei srasu
gi’e ku’i viska noda poi simlu le ka mapti lo’e se citka ja pinxe i lo barda
mledi cu zvati lo jibni be abu gi’e simsa abu le ka galtu i abu ca le nu ba’o
catlu le cnita e le re mlana e le trixe be my kei cu te sidbo fi le du’u e’e catlu
gi’e viska le nu makau cpana my
i abu tcena ji’u lei jamfu jipno gi’e catlu le bancu be le korbi be le mledi
i lei abu kanla cu penmi lei kanla be lo barda ciftoldi noi zutse le cpana zi’e
noi lei ke’a birka cu se polje zi’e noi smaji damva’u sepi’o lo clani nargile zi’e
noi jundi genai abu gi no dratani’oni’o mumo’o se djusku lo ciftoldi
23
5 ni’oni’o mumo’o se djusku lo ciftoldi
no’i la ciftoldi ku joi la alis ze’a simxu le nu smaji catlu i bazubo la ciftoldi
cu bevri le nargile fo le moklu gi’e o’udai a’inaidai cusku fi abu
i lu do du ba’e ma sei la ciftoldi cu cusku li’u
i di’u na xamgu mukti le nu co’a casnu i la alis toldarsi spusku lu mi y
i mi na’e mulno djuno doido’u ga’inai ca le cabna isa’unai mi djuno le du’u
mi du makau ca le nu mi ckana cliva ca le cabycerni iku’i pe’i mi so’oroi se
galfi ba la’e di’u
i lu ma di’u do smuni sei la ciftoldi cu tolxendo cusku i ko ko ciksi li’u
i lu u’u mi na kakne le nu mi mi ciksi doido’u ga’inai sei la alis cusku
iki’ubo uadai mi na du mi li’u
i lu uanai sei la ciftoldi cu cusku li’u
i lu u’u mi na kakne le nu xagmau cusku de’u sei la alis clite mutce spuda
ki’u le nu zu’u mi na jimpe la’e de’u ije le nu mitre so’ida ze’a lo donri cu
cfipu mutce li’u
i lu na go’i sei la ciftoldi cu cusku li’u
i lu o’ocu’i i’a do za’o na facki sei la alis cusku iku’i pe’i do ca le nu binxo
lo todbi’olanka to ju’odai do baca’a binxo ca da toi gi’ebabo binxo lo toldi
cu ba milxe le ka se cizra pe’ipei li’u
i lu pe’inaisai sei la ciftoldi cu cusku li’u
lu o’ocu’i ju’ocu’i do cinmo lo drata sei la alis cusku i mi djuno le du’u
da’i ba’e mi cinmo lo’e se cizra li’u
i lu ba’e do ga’i sei la ciftoldi cu tolsi’a cusku i do du ba’e ma li’u
i di’u xrugau le remei le krasi be le nu ta’arsi’u i la alis milxe fanza le
nu la ciftoldi cu cusku lo’e tordi mutce pinka kei gi’e sanli zenba gi’e junri
mutce cusku lu pe’i ei do cusku puku le sedu’u ba’e do du ma li’u
i lu ki’u ma sei la ciftoldi cu cusku li’u
i la’e di’u ji’a cfipu preti i la alis na kakne le nu pensi lo xamgu krinu
ijebo la ciftoldi cu simlu le ka na’e se zdile iseki’ubo abu co’a cliva
i lu ko xruti sei la ciftoldi fa’a abu krixa i ei mi cusku le vajni li’u
i la’e di’u cinri simsa ju’o i la alis torni gi’e xruti
i lu ko surla stali sei la ciftoldi cu cusku li’u
i lu xu la’e di’u cu mulno sei la alis cusku li’u i abu ralte le nu fengu tai
le xagrai nu abu kakne
i lu na go’i sei la ciftoldi cu cusku li’u
i la alis jdice le du’u denpa kei ki’u le nu ge noda se zukte gi cumki fa
le nu cy jungau abu lo se vamji be le nu tirna i cy ze’a lo mentu be li so’o
ca’o damva’u gi’e na tavla i romai cy tolpolje lei birka gi’e za’ure’u lebna le
nargile le moklu gi’e cusku lu ja’o do jinvi le du’u do ba’o cenba i xu go’i li’u24
la alis. cizra je cinri zukte vi le selmacygu’e
i lu oi mi ba’o cenba doido’u sei la alis cusku i mi na kakne le nu morji
lo’e du tai le nu mi pu na’o no’a i ji’a mi na stodi le ka mitre kei ze’a lo
mentu be li su’opano li’u
i lu na kakne le nu morji ba’e ma sei la ciftoldi cu cusku li’u
i lu mi pu troci le nu sitna lu ua le cmalu gunkybifce li’u i ku’i ri se bacru
ja’e lo frica sei la alis badri mutce voksa spuda li’u
i lu ko sitna lu do tolcitno doi paf uiliam li’u sei la ciftoldi cu cusku li’u
i la alis polje lei xance gi’e co’a co’e di’e
do tolci’o doi paf uiliam sei le citnau cu cusku
i le kerfa be do ca’a blabi
i ue do le loldi le stedu cu sanli
i do jinvi xu le du’u drani
i ca le mi nunci’o sei la uiliam spuda
mi terpa le nu mi se benxai
i caku ju’osai mi noda se besna
i uisai mi roroi ka’e co’e
i sei le citnau cu cusku do ke’u tolci’o
gi’e ba’o binxo lo plana
i ku’i do plipe puzi vi le vorme
i ma krinu le nu ka’e go’i
i ca le mi nunci’o sei le ruskre prije
cu cusku mi rotsu se xadni
sepi’o le vi kruji noi fepni li pa
i xu do te vecnu lo remei
i do tolci’o sei cusku i se xedja co ruble
fi ro da poi jarmau lo grasu
i ku’i le gunse do mu’o se citka
i a’u ta’i ma do snada
i ca le mi nunci’o mi flara’a gunka
gi’e darlu roda le speni
i le jalge ke sluji kamtsa pe le xedja
cu renvi fi le mi nunjmive
i do tolci’o sei cusku i nandu co sruma
le nu le do kanla cu vlipani’oni’o mumo’o se djusku lo ciftoldi
25
i ku’i lo xasycurnu gau do nazbi lanxe
i ma rinka le nu do tai certu
i mi ba’o spuda ci preti noi banzu
sei le patfu cu cusku i ko cumla
i pe’ipei mi do ba tirna ze’esai
i ko cliva inaja mi do tikpa
i lu di’u na drani se cusku sei la ciftoldi cu cusku li’u
i lu u’u na mulno drani sei la alis toldarsi cusku i su’o le valsi ba’o
se galfi li’u
i lu toldrani co’a le cfafanmo co’u le tolcfafanmo sei la ciftoldi cu birti
cusku li’u i smaji ze’a lo mentu be li so’o
i la ciftoldi cu tavla pamoi
i lu aupei do clani mitre ma sei cy te preti li’u
i lu ue i le du’u mitre makau na vajni sei la alis sutra spuda i na nelci le
nu tai cafne fa le nu cenba i do djuno li’u
i lu mi ba’e na djuno sei la ciftoldi cu cusku li’u
i la alis cusku noda i abu pu tai se fapro noroi le abu nunjmive gi’e ca
cinmo le nu fengu binxo
i lu xu do ca se mansa sei la ciftoldi cu cusku li’u
i lu y au mi braze’a doi do’u sei la alis cusku i le nu cenmitre li ze cu
mutce le ka mabla li’u
i lu iasai mutce le ka zabna sei la ciftoldi cu fengu cusku li’u i cy sanli
binxo ca le nu tavla to cy satci cenmitre li ze toi
i lu ku’i mi na se tcaci sei la alis kecti tonga pante li’u i abu pensi lu au
lei vi danlu na tai jai frili fai le nu se cnixrani li’u
i lu do ba se tcaci sei la ciftoldi cu cusku i cy punji le nargile le moklu
gi’e co’a za’ure’u damva’u
i caku la alis denpa lenu cy di’a tavla iba lo mentu be li ji’ire la ciftoldi
cu vimcu le nargile le moklu gi’e ji’ireroi sipfru gi’e desku i cy cliva le gumri
gi’e cpare le srasu le darno gi’ecabo piksku po’o lu pa mlana do clazengau
ije le drata mlana do torzengau li’u
i lu pa mlana be ba’e ma i le drata mlana be ba’e ma sei la alis pensi li’u
i lu le gumri li’u se cusku la ciftoldi tai le nu da’i cy tirna le abu selpensi
ibazibo canci
i la alis pensi zgana le gumri ze’a lo mentu gi’e troci co facki le du’u le
re mlana cu du makau i gy prane cukla iseni’ibo le nabmi cu nadycai iku’i
ca le fanmo abu tengau lei birka ru’u le gumri ve’a le selku’e gi’e popygau
sepi’o ro le re xance le korbi lo cmalu
i lu ma fa’u ma mo fa’u mo sei abu sezysku li’u i cmabatci le pritu cmalu
tezu’e lenu cipra fi le selri’a ibazibo ganse lo vlile nundarxi le xejni’a i ri
darxi le jamfu26
la alis. cizra je cinri zukte vi le selmacygu’e
i abu carmi terpa le suksa nunstika iku’i cinmo le nu ei na xaksu le temci
imu’ibo abu sutra tolba’o ije zi co’a zukte lenu citka piso’u le drata cmalu
i le abu xedja cu tai tagji te damre le jamfu ja’e le nu carmi nandu fa lenu
kargau le moklu iku’i ca le fanmo cu kargau gi’e snada lenu tunlo lo pagbu
be le zunle cmalu
*******
******
*******
i lu ua le stedu be mi cu zifre li’u se cusku la alis fi’o tonga le ka gleki poi
bazi binxo le ka tepselspaji kei ca lenu facki le du’u na ka’e tolcri le janco i
abu fa’ani’a catlu gi’e viska lo tcebra clani cnebo po’o noi stani simsa sanli
le xamsi be fi lo ni’avu crino pezli
i lu le va crino cu ba’e mo sei la alis cusku i lei mi janco ba’o klama ma i
oi doi xance be mi ki’u ma mi nalka’e le nu viska do li’u i abu muvgau xy ca
le nu tavla i ku’i se jalge lo po’o cmalu nu desku fa lei darno ke crino pezli
i le nu muvgau lei xance le stedu cu simlu le ka na cumki iseki’ubo abu
troci le nu muvgau le stedu lei xance i abu mutce gleki le nu facki le du’u
le cnebo cu jai frili fai le nu krobi’o fa’a roda tai tu’a lo’e since i abu ba’o
snada le nu krobi’o ja’e lo melbi zigzagi kei gi’e bredi le nu sfubu le jbini be
lei pezli noi abu facki le du’u ke’a na’e drata le gapru be lei tricu noi ni’a
ke’a abu pu klama icabo lo kinli se bacru cu gasnu le nu abu sutra ti’ekla i
lo barda tcacpi pu vofli fa’a le abu flira gi’e vlile darxi abu le nalci
i lu ii since sei la tcacpi cu krica li’u
i lu mi ba’e na since sei la alis fengu cusku i oi ko mi cliva li’u
i lu since ke’u sei la tcacpi cu mlimau rapsku li’u i ty klaku jmina lu roda
poi mi troci zo’u da na mansa sy li’u
i lu mi jimpe noda le te tavla be fi do sei la alis cusku li’u
i lu mi troci tu’a lo’e tricu genja ije mi troci tu’a lo’e rirkoi ije mi troci
tu’a lo’e spabi’u sei la tcacpi secau le nu jundi abu cu cusku iku’i noda pluka
lo’e since li’u
i la alis zenba le ka cfipu ce’u iku’i abu pensi le du’u noda prali le nu
jmina cusku pu lenu la tcacpi cu mo’u tavla
i lu nandu fa lenu kurji le sovda kei po’onai sei la tcacpi cu cusku ije ji’a
ei mi mi kajde lo’e since ze’a le nicte e le donri i ze’e le jeftu be li ci mi sipna
noda li’u
i lu mi mutce xenru le nu do se fanza sei la alis noi co’a jimpe le smuni
be fi cy cu cusku li’u
i lu mi posycu’a le tricu galrai be le ricfoi sei la tcacpi cu krixa zenba ke
ranji cusku icabo mi pensi le du’u uo mi zifre fi le nu sincycau i ue torni
klama fi le tsani i oi since li’u
i lu ku’i ju’asai mi ba’e na since sei la alis cusku i mi y i mi li’u
i lu a’a do ba’e mo sei la tcacpi cu cusku i mi zgana le du’u do troci co
finti da li’uni’oni’o mumo’o se djusku lo ciftoldi
27
i lu mi y cmalu nixli li’u la alis se cusku co senpi ki’u lenu morji le nu
so’iroi selstika ze’a le ca dorni
i lu lisri lakne ianai sei la tcacpi cu tolsi’arai tonga cusku i mi ze’epu
viska so’i cmalu nixli iku’i nori se cnebo lo simsa be ta i ienaicai i do since
ije e’enai do tolxu’a i la’a do bazi cusku le sedu’u do ze’epu na vu’izga lo
sovda li’u
i lu mi ja’a vu’izga lo sovda sei la alis noi mutce jetsku verba cu cusku
iku’i ka’u lo’e cmalu nixli cu dunli lo’e since le ni citka lo’e sovda li’u
i lu ianai sei la tcacpi cu cusku iseni’ibo lo’e cmalu nixli cu since da i mi
ja’o cusku di’u li’u
i le sidbo tai cnino la alis ja’e le nu abu smaji ze’a lo mentu be li ji’ire
i la’e di’u curmi le nu la tcacpi cu jmina lu ju’osai do sisku lo’e sovda i na
vajni mi fa le du’u do cmalu nixli gi’ikau since li’u
i lu mutce vajni ba’e mi sei la alis sutra cusku i ku’i je’u mi na sisku lo’e
sovda i ji’a mi romu’ei le du’u ja’a go’i cu na’e djica lei me do moi i mi na
nelci lo’e nalseljukpa sovda li’u
i lu ko cliva va’oku sei la tcacpi cu tolxendo tonga cusku li’u i ty cu
za’ure’u zutse le ty zdani i la alis dzikla le jbini be lei tricu serai le kamxamgu
verai lei selka’e va’o le nu le abu cnebo ku joi lei jimca cu za’o se jgena i
so’iroiku abu bilga le nu tolselto’i cy i baku abu morji le nu abu za’o jgari
lei gumri spisa lei xance i abu co’a junri zukte le nu citka pa spisa pamai e
le drata remai i abu su’oroi zenba gi’e su’oroi jdika iromai abu snada le nu
tcaci clani
i abu pu mitre lo drani jibni zu lo tai mutce ja’e le nu cizra ca le cfari i
ku’i abu se tcaci binxo ze’a lo mentu be li so’u gi’e di’a ta’e sezytavla i lu
uo le xadba be le mi selpla ba’o se zukte i u’e lei bu’u nuncenba cu cizra i
mi noroi birti le du’u mi ba binxo makau zi lo mentu i ku’i mi ba’o xruti le
ka drani mitre icaku ei nerkla le melbi purdi i a’u ta’i ma zukte la’e di’u li’u
i abu ca le nu cusku di’u cu suksa tolcliva lo klina noi vasru lo cmalu zdani
noi mitre li ji’ipa i lu romu’ei le du’u makau xabju ta kei sei la alis pensi na
drani fa le nu mi tolcanci tai le nu mi ca mitre i va’oku mi terpygau mutce
li’u i seki’ubo abu co’a za’ure’u citka le pritu spisa gi’e na darsi le nu jbikla
le zdani kei pu le nu ba’o jdika ja’e le nu cenmitre li renoni’oni’o xamo’o le xarju .e lei tsaprpiperi
29
6 ni’oni’o xamo’o le xarju .e lei
tsaprpiperi
i ze’a lo mentu abu sanli gi’e catlu le zdani gi’e pensi le du’u ei bazi zukte
makau icabo lo selfu poi dasni le manfyta’u cu bajra cliva le ricmei to abu
jinvi le du’u sy selfu kei fo le nu sy dasni lo manfyta’u i abu va’o da’i na’e
bo la’e di’u ca le po’o nu viska le flira cu te cmene sy zo finpe toi gi’e cladu
darxi le vorme le degycidni i vy karbi’o gau lo drata manfyta’u dasni selfu
noi se flira lo cukla gi’e se kanla lo barda tai tu’a lo’e plipybanfi i le re selfu
sei la alis sanji zo’u le kerfa cu pumvau gi’e cukla gacri piro le stedu i abu
mutce co kucli le du’u srana makau kei
gi’e parkla lo milxe co bartu be le ricmei ki’u le nu tinju’i
i pamai la finpe selfu cu tolsa’e fi le cnita be le sy birka fe lo barda xatra
noi jibni dunli sy le ka barda i sy dunda xy le drata gi’e junri tonga cusku lu
fi la noltroni’u cu fityti’i fa la noltruni’u fe le nu kelcrkroke li’u i la plipybanfi
selfu cu mintu fi le ka junri tonga kei gi’e milxe stika le valsi porsi gi’e refsku
lu fa la noltruni’u cu fityti’i fi la noltroni’u fe le nu kelcrkroke li’u
ibabo le remei cu krobi’o rinsa simxu i lei kerfa be le remei cu xrebi’o
i la alis tai cmila mu’i la’e di’u ja’e le nu bilga le nu bajra xruti le ricmei
ki’u le nu abu terpa le nu ry tirna abu i ca le nu abu cu za’ure’u mipri catlu
kei ge le finpe selfu ba’o cliva gi le drata cu zutse le loldi ne’a le vorme gi’e
bebna catlu fa’a le tsani
i la alis toldarsi klama le vorme gi’e darxi
i lu noda do prali le nu darxi sei la selfu cu cusku i go’i ki’u reda i pamai
mi do dunli le ka zvati le mokau mlana be le vorme i remai ne’i cupra lo tai
savru ja’e le nu noda kakne le nu tirna do li’u i ju’o lo tolfadni savru ca’o
nenri i ru’i cmoni je senci i ru’inai barda sance tai lo’e nu lo palta a lo patxu
cu porpi
i lu pe’udo’u sei la alis cusku mi nerkla ta’i ma li’u
i lu le nu do darxi cu racli sei la selfu secau le nu jundi abu kei di’a co’e
va’o le nu da’i mi do sepli le vorme i mu’a va’o le nu da’i do nenri kei ge do
darxi gi mi curmi le nu do barkla li’u i sy catlu le tsani ze’a le nu tavla i la
alis jinvi le du’u ju’osai sy tolclite la’e di’u i lu ku’i ju’ocu’i ta na kakne co
rivbi la’e di’u sei abu sezysku i lei ta kanla tai jibni le gapru be le stedu iseju
ei ta spuda lo’e preti i mi nerkla ta’i ma sei abu cladu ke krefu cusku li’u
i lu mi zutse ti sei la selfu cu te pinka co’u le bavlamdei li’u
i caku le vorme be le zdani cu karbi’o i lo barda palta cu sfubu le bartu
fa’asai le stedu be le selfu i py ja’aru’e pencu le sy nazbi gi’e porpi janli lo
tricu poi trixe sy
i lu a le bavlamji remoi djedi li’u di’a se cusku le selfu sepi’o le mintu
tonga tai le nu da’i noda fasnu
i lu mi nerkla ta’i ma sei la alis sepi’o lo lauzma tonga za’ure’u retsku li’u
i lu xu do ba’e ja’a nerkla sei le selfu cu cusku i di’u pamoi loi preti li’u30
la alis. cizra je cinri zukte vi le selmacygu’e
i li’a la’e di’u jetnu i ku’i la alis na nelci le nu te cusku di’u i lu oi sei abu
bacru sezysku ro le danlu cu darlu i banzu le nu fenkygau li’u
i la selfu cu simlu le ka jinvi le du’u mapti le nu za’ure’u te pinka i lu mi
ti ba zutse sei sy cusku ru’inaiku ze’a lo djedi be li so’i li’u
i lu ku’i ei mi ma zukte sei la alis cusku li’u
i lu lo se djica be do sei le selfu cu cusku li’u i sy co’a siclu
i lu oi noda mi prali le nu tavla ta sei la alis tolpacna cusku i ta prane
bebna li’u i abu kargau le vorme gi’e nerkla
i le vorme cu pluta lo barda jupku’a noi culno lo danmo ve’a pa le fanmo
kubi’i le drata i la noltroni’u cu zutse lo cibyseltuple stizu bu’u le midju gi’e
kurji lo cifnu i le jukpa cu korcu ga’u le fagri gi’e jicla do’e lo barda patxu
noi simlu le ka culno lo stasu
i lu ju’o pidu’e tsaprpiperi cu zvati le va stasu sei la alis noi ru’i senci cu
sezysku li’u
i pidu’e boi ty zvati ju’o le vacri i la noltroni’u ji’acai cu ru’inai senci i le
cifnu zo’u cy ru’i desfau senci joi kakcmoni i ro jupku’a zvati poi na senci cu
du le jukpa a le barda mlatu poi zutse le fagystizu gi’e relkerlo ganra cisma
i lu e’o ko mi jungau sei la alis noi milxe terpa ri’a le nu na birti le du’u
xukau le nu pamoi tavla cu clite cu cusku le du’u le do mlatu tai cisma mu’i
makau li’u
i lu ta tcicymlatu sei la noltroni’u cu cusku i la’edi’u krinu i do xarju li’u
i lenu ny tcevlile bacru le romoi valsi cu mukti lenu la alis suksa plipe
iku’i abu bazi jimpe ledu’u ny tavla le cifnu enai abu isemu’ibo virnu lenu
di’a cusku
lu mi na djuno le du’u lo’e tcicymlatu cu roroi gancisma i ju’o mi na
djuno le du’u lo’e mlatu cu ba’e kakne lo’e nu gancisma li’u
i lu roboi my kakne sei la noltroni’u cu cusku ije so’eboi my ca’a zukte
li’u
i lu mi na djuno fi su’o boi my poi ca’a zukte sei la alis tceclite cusku li’u
i abu mutce se pluka le nu jorne fi le nunsimtavla
i lu do na djuno so’i da sei la noltroni’u cu cusku ije la’e di’u fatci li’u
i la alis nasai nelci le tonga pe le pinka gi’e jinvi le du’u xamgu fa le nu
cfagau lo drata selcasnu i le jukpa ca le nu abu troci co cuxna sy cu lebna
le patxu be lo stasu le fagri gi’e co’a zukte le nu renro ro se kuspe be jy
la noltroni’u ku joi le cifnu i lei fagri tirse cu pamoi ibabo jersi fa lo tansi
joi palta joi palne carvi i la noltroni’u na’e jundi caji’asai le nu darxi ny i
le cifnu pu ca’o tai mutce krixa ja’e le nu nalcumki fa le nu djuno le du’u
xukau lei nundarxi cu crogau
i lu oi e’osai ko kurji le do se tarti sei la alis terpa dunku plipe krixa i oi
uu le ta melbi nazbi li’u ca le nu lo nalfadni barda tansi cu vofli zo’a ny gi’e
naru’e beirvi’u ny
i lu romu’ei le du’u roda kurji le da cuntu kei sei la noltroni’u cu rufsu
cmoni cusku le munje cu zenba le ka carna sutra li’uni’oni’o xamo’o le xarju .e lei tsaprpiperi
31
i lu la’e di’u na prali sei la alis noi mutce gleki le nu ka’e jarco piso’u le
nu abu djuno cu cusku i ko pensi le nabmi poi la’e di’u ke’a rinka sera’a lo’e
donri e lo’e nicte i ka’u le nu le terdi cu carna le jendu cu cacra li revo li’u
i lu lo’e nu catra zo’u sei la noltroni’u cu cusku ko vimcu le stedu ti li’u
i la alis xanka catlu le jukpa tezu’e le nu zgana le du’u xukau jy zukte fi
le nu tinbe i ku’i le jukpe cu jicla le stasu gi’e simlu le ka na jundi iseki’ubo
abu di’a cusku lu cacra li revo pe’i ji li pare pei i mi li’u
i lu oi ko mi na fanza sei la noltroni’u cu cusku i mi ka’enai renvi lo’e
namcu li’u icabo ny co’a za’ure’u kurji le cifnu gi’e sanga lo sipygau simsa
cy gi’e vlile desygau cy ca le fanmo be ro vlali’i
ko rufsu tavla le do panzi
i ko py senci sfasa
i le nu po’o py do fanza
cu ia te zukte krasi
KREFU
(to le jukpa le cifnu cu kansa toi)
ua ua ua
i la noltroni’u ca le nu sanga le remoi be lei vlagri cu ca’o vlile renro le
cifnu le gapru ku joi le cnita i le se kecti cmalu cu tai krixa ja’e le nu la alis
cu ja’aru’e tirna lei valsi
mi junri tavla le mi panzi
i mi py senci sfasa
i li’a py se pluka banzu
i tsaprpiperi stasu
KREFU
ua ua ua
i lu ju’ido’u e’a do ti kurji sei la noltroni’u ca le nu renro le cifnu la alis
cu cusku i ei mi mi bredygau le nu kansa la noltruni’u le nu kelcrkroke li’u
i ny sutra cliva le kumfa i le jukpa cu renro lo tansi ny ca le nu ny barkla i
ku’i ja’aru’e fliba le nu darxi
i la alis cu milxe nandu kavbu le cifnu ki’u lenu cizra seltai ke cmalu danlu
gi’e tengau le birka e le jamfu fo roda i lu tai lo’e mumbircurnu sei la alis
pensku li’u i le cmalu uu cu vruva’u tai lo’e jacfebmatra ca lenu abu kavbu
iseki’ubo abu ze’a lo mentu be li ji’ire na kakne lo zmadu be lenu jgari
i abu zi ba le nu facki le du’u makau drani tadji le nu kurji cy to no’u le
nu tongau cy ja’e lo jgena gi’e tagji jgari le cy pritu kerlo ku joi le cy zunle32
la alis. cizra je cinri zukte vi le selmacygu’e
jamfu ja’e le nu rivbi le nu cy sezytolplo toi cu bevri cy le bartu vacri i lu
lei du romu’ei le du’u mi na lebna le vi cifnu sei la alis pensi cu ba catra cy
za lo djedi be li ji’ire i xu na zekri fa le nu cliva cy li’u i abu cladu cusku
lei romoi valsi i le cmalu cu spuda cmoni to cy ca ba’o senci toi i lu ko na
cmoni sei la alis cusku i nasai drani tadji le nu cusku li’u
i le cifnu cu za’ure’u cmoni i la alis xanka mutce catlu le flira be cy tezu’e
le nu facki le du’u cy mokau i ju’o cy se nazbi lo gapfa’a noi lo’e xajyzbi
cu zmadu lo’e re’azbi le ka ke’a simsa ce’u iji’a lei kanla be cy ca’o binxo lo
mutce cmalu fi lo’e cifnu kanla i to’u la alis nasai nelci le jvinu be le dacti i
lu ku’i ju’ocu’i ti kakcmo po’o sei abu pensi li’u i abu cu za’ure’u catlu le cy
kanla tezu’e le nu facki le du’u xukau lo dirgo ba’o se klaku
i na co’e i no dirgo ba’o se klaku i lu ganai do binxo lo xarju doi dirba
sei la alis junri cusku gi o’i mi do co’u srana li’u i le se kecti cmalu za’ure’u
kakcmo to go’i gi’a xajycmo i na cumki fa le nu jdice toi i le remei di’a co’e
ze’a lo smaji
i la alis co’a pensi sezysku lu ei mi zukte le nu mo le vi danlu kei ca le nu
mi tolcliva le zdani li’u ca le nu cy cu za’ure’u cmoni tai le ka vlile kei ja’e le
nu abu xalni milxe catlu le cy flira i caku na senpi i cy zmadu najenai mleca
xarju i abu jinvi le du’u le nu abu ca’o bevri cy cu fenki mutce
iseki’ubo abu punji le danlu le loldi gi’e co’a mutce tolxanka le nu viska
le nu dy smaji bajra fa’ane’i le ricmei i lu le cifnu romu’ei le du’u banro sei
abu sezysku cu tolmelbi mutce verba i ku’i pe’i ta ca’a melbi xarju li’u i abu
co’a pensi lo drata verba noi ke’a slabu abu gi’e da’i se xamgu le nu ke’a
xarju i abu sezysku lu au djuno le du’u makau drani tadji le nu galfi da li’u
ca le nu abu milxe se spaji le nu viska la tcicymlatu noi zutse lo jimca be lo
tricu va lo mitre be li su’o
i la mlatu cu cisma po’o ca le nu viska la alis i my simlu le ka xendo
sei abu pensi i ku’i my se jgalu loi clani mutce gi’e se denci lo so’isaimei
iseki’ubo abu jinvi le du’u ei sinma my
i lu doi tcicymlatu li’u i abu toldarsi cfasku ki’u le nu nasai djuno le du’u
xukau my nelci le cmene i ku’i my ganze’a cisma po’o i lu ua ta se pluka
caku sei la alis pensi li’u i abu di’a cusku lu e’o ko mi jungau le du’u ei mi
klama zo’e ti makau li’u
i lu la’e di’u jalge le du’u do djica le nu klama makau sei la mlatu cu
cusku li’u
i lu tu’a makau na vajni mi y sei la alis cusku li’u
i va’o la’e di’u na vajni fa le nu do klama fo makau sei la mlatu cu cusku
li’u
i lu y romu’ei le du’u mi klama ba’e da sei la alis ciksi jmina li’u
i lu ua ju’o do ca’a co’e sei la mlatu cu cusku romu’ei le du’u do cadzu
ze’a lo banzu li’u
i la alis jinvi le du’u la’e di’u ka’enai te darlu iseki’ubo abu troci tu’a lo
drata preti i lu loi mo prenu cu xabju le vi sruri li’uni’oni’o xamo’o le xarju .e lei tsaprpiperi
33
i lu vufa’a tu sei la mlatu cu pritu xance desku cusku cu xabju la mapypre
i vufa’a tu sei drata xance desku cu xabju la cibmasti cicyractu i ko vitke le
do se nelci i le reda fenki li’u
i lu ku’i mi na djica le nu jbini loi fenki sei la alis te pinka li’u
i lu o’o do ka’enai rivbi sei la mlatu cu cusku i ro ma’a vi fenki i mi fenki
i do fenki li’u
i lu do jinvi le du’u mi fenki kei fo ma li’u
i lu ju’o do co’e sei la mlatu cu cusku ija do na ba’o klama ti li’u
i la alis nasai jinvi le du’u la’e di’u cu je’urja’o i ku’i di’a cusku lu do jinvi
le du’u do fenki kei fo ma li’u
i lu pamai sei la mlatu cu cusku lo’e gerku na fenki i iepei li’u
i lu ieru’e sei la alis cusku li’u
i lu ka’u sei la mlatu cu di’a cusku lo’e gerku cu cmoni ca lo’e nu fengu
kei gi’e rebla deskygau ca lo’e nu gleki i zu’unai mi cmoni ca lo’e nu gleki
kei gi’e rebla deskygau ca lo’e nu fengu iseni’ibo mi fenki li’u
i lu mi te cmene fi zo pukcmo enai zo cmoni sei la alis cusku li’u
i lu ko te cmene fi lo do se nelci sei la mlatu cu cusku i xu do kansa la
noltruni’u le nu kelcrkroke ca le cabdei li’u
i lu mi mutce le ka nelci la’e di’u sei la alis cusku i ku’i mi za’o na te friti
li’u
i lu do mi ba bu’u viska sei la mlatu cu cusku li’u i my canci
i la alis na mutce se spaji la’e di’u ki’u le nu abu ca’o co’a se tcaci lo’e
nu loi cizra cu fasnu i la mlatu ca le nu abu catlu le pu se zvati be my cu
za’ure’u tolcanci
i lu ta’o le cifnu cu mo sei la mlatu cu cusku i mi jibni tolmo’izu’e le nu
te preti li’u
i lu ba’o binxo lo xarju sei la alis tai le da’i nu my fadni xruti cu lauble
cusku li’u
i lu mi pu jinvi le du’u go’i sei la mlatu cu cusku li’u i za’ure’u canci
i la alis ze’i denpa gi’e xadba pacna lo’e nu za’ure’u viska my i ku’i my
na tolcanci i baku abu za lo mentu be ji’ire cu di’a cadzu fa’a le se cusku se
xabju be la cibmasti cicyractu i lu mi pu viska lo’e mapypre sei abu sezysku
i la cibmasti cicyractu cu mutce zmadu fi le ka cinri i la’acu’i cycy ki’u le
du’u ca mumymasti cu na traji fenki i na tai fenki du’i lo’e nu no’a ca le
cibmasti li’u i abu ca le nu cusku di’u cu fa’aga’u catlu i la mlatu cu za’ure’u
zvati gi’e zutse lo jimca be lo tricu
i lu pau do cusku zo xarju ji zo narju sei la mlatu cu cusku li’u
i lu mi pu cusku zo xarju sei la alis spuda i au do na za’o suksa canci je
tolcanci i do gasnu le nu mutce le ka se cfipu li’u
i lu je’e sei la mlatu cu cusku li’u i caku my masno mutce canci
co’a le fanmo be le rebla co’u le nu cisma noi ze’a renvi ba le nu le drata
pagbu ba’o canci34
la alis. cizra je cinri zukte vi le selmacygu’e
i lu ue mi so’iroi viska lo’e mlatu pe secau lo’e nu cisma sei la alis pensi
i ku’i ua lo’e nu cisma pe secau lo’e mlatu i traji le ka cizra kei lei se viska
be mi bei ze’e le nu mi jmive li’u
i abu ze’unai klama pu le nu viska le zdani be la cibmasti cicyractu i abu
jinvi le du’u drani zdani kei ki’u le nu le damtu’u cu tarmi lo’e kerlo kei e
le nu le drudi cu se gacri lo’e skapi i le zdani cu tai barda ja’e le nu abu
na nelci le nu jbikla pu le nu citka piso’u le zunle spisa be le mledi kei e le
nu gasnu le nu abu banro lo mitre be li ji’ipimu iseva’oji’asaibo abu toldarsi
milxe cadzu fa’a zy gi’e sezysku lu ru’a cycy ca’a traji fenki i aunairu’e mi
seba’i pu klama le nu viska la mapypre li’uni’oni’o zemo’o fenki ke tcati kansi’u
35
7 ni’oni’o zemo’o fenki ke tcati kansi’u
i lo jubme cu bredi ni’a lo tricu ca’u le zdani i la cibmasti cicyractu e la
mapypre cu pinxe lo tcati i la sipsmacu cu zutse jbini le remei gi’e carmi
sipna i le remei cu pilno sy le nu kicne kei gi’e vregau lei bircidni sy gi’e tavla
simxu ga’u le sy stedu i lu tolkufra mutce ri’i la sipsmacu sei la alis pensi i
ku’i pe’i sy va’o le nu sipna cu na se vajni li’u
i le jubme cu barda i ku’i le cimei cu tagji jmaji le kojna be jy i lu canlu
nomei i canlu nomei sei le remei ca le nu viska le nu la alis klama cu krixa
li’u i lu canlu ba’e za’uraumei sei la alis fengu cusku li’u i abu tsebi’o lo
barda birstizu bu’u lo fanmo be le jubme
i lu e’e cpacu lo vanju sei la cibmasti cicyractu cu cusku co zanru li’u
i la alis catlu piro le jubme i ku’i no na’e tcati jy cpana i lu mi na viska
lo vanju sei abu piksku li’u
i lu no vy zvati sei la cibmasti cicyractu cu cusku li’u
i lu o’onai va’o la’e di’u do na clite le nu friti sei la alis fengu cusku li’u
i lu do na clite le nu tsebi’o secau le nu se zvacpe sei la cibmasti cicyractu
cu cusku li’u
i lu mi na pu djuno le du’u le jubme cu me ba’e do moi sei la alis cusku
i jy bredi tu’a lo za’usaicimei li’u
i lu le do kerfa cu nitcu le nu se katna sei la mapypre cu cusku li’u i my
pu ze’u mutce kucli catlu la alis gi’e ca pare’u tavla
i lu ei do cilre fi lo’e nu na cusku loi prenu pinka sei la alis cusku co junri
i mutce tolclite li’u
i la mapypre cu kargau lei kanla ja’e le nu mutce ganra kei ca le nu tirna
di’u i ku’i my cusku lu ma te simsa lo’e cipnrkorvo lo’e ciska jubme li’u po’o
i lu ui mi ze’aba se zdile sei la alis pensi i mi gleki le nu co’a retsku loi se
manci nabmi i mi jinvi le du’u mi ka’e smadi la’e di’u sei abu bacru jmina
li’u
i lu xu do skudji le du’u do jinvi le du’u do ka’e facki le danfu be di’u sei
la cibmasti cicyractu cu cusku li’u
i lu go’isai sei la alis cusku li’u
i lu ei do cusku le do se skudji sei la cibmasti cicyractu di’a cusku li’u
i lu mi go’i sei la alis sutra spuda i y ju’oru’e y do’anai mi skudji le mi se
cusku i ka’u la’e di’u mintu li’u
i lu na mintu sei la mapypre cu cusku i do du’i ka’e cusku le du’u lu mi
viska le mi se citka li’u mintu lu mi citka le mi se viska li’u li’u
i lu do du’i ka’e cusku sei la cibmasti cicyractu cu jmina le du’u lu mi
nelci le mi se cpacu li’u mintu lu mi cpacu le mi se nelci li’u li’u
i lu do du’i ka’e cusku sei la sipsmacu noi simlu le ka sipna tavla cu jmina
le du’u lu mi vasxu ze’a le nu sipna li’u mintu lu mi sipna ze’a le nu vasxu
li’u36
la alis. cizra je cinri zukte vi le selmacygu’e
i lu ja’a mintu sera’a do sei la mapypre cu cusku li’u icabo le nunsnu cu
te denpa i le kansi’u cu smaji zutse ze’a lo mentu ca’o le nu la alis pensi piro
da poi abu morji ke’a lo’e cipnrkorvo a lo’e ciska jubme zi’e noi na mutce
i la mapypre cu pamoi lei co’u smaji i lu le xomoi be le masti cu detri
sei my fa’a la alis cusku li’u i my le junla ba’o cpacu le daski gi’e ca’o xanka
catlu gi’e di’inai desygau gi’e jbipu’i le my kerlo
i la alis ze’i pensi gi’e cusku lu le vomoi li’u
i lu oiri’e srera la’u lo djedi be li re sei la mapypre cu cusku i mi do pu
jungau le du’u lo’e matne na mapti le minji sei my jmina li’u i my fengu
catlu la cibmasti cicyractu
i lu ra ba’e xagrai lei matne sei la cibmasti cicyractu cu cumla spuda li’u
i lu go’i i ku’i la’a loi ji’a nanba spisa cu nerbi’o sei la mapypre cu pante
i einai do ra pu setca sepi’o le nanba dakfu li’u
I la cibmasti cicyractu le junla cu jgari gi’e tolgei catlu gi’e jirgau le kabri
tcati gi’e rere’u catlu i ku’i cycy na kakne co pensi lo se cusku poi xagmau
le pamoi pinka no’u lu ga’icu’i ra ba’e xagrai lei matne li’u
i la alis pu ca’o kucli catlu ga’u le cycy janco i lu a’u xajmi junla sei abu
te pinka i ue jy sinxa le du’u le xokaumoi be le masti cu detri enai ku’i le
du’u makau tcika li’u
i lu ei ki’u ma ja’a go’i sei la mapypre cu cusku i xu le ba’e do junla cu
sinxa le du’u le xokaumoi nanca cu detri li’u
i lu li’a na go’i sei la alis spuda co mutce sutra i ku’i la’e di’u se krinu le
nu ze’u stali fa le pa nanca li’u
i lu mi’u le me ba’e mi moi sei la mapypre cu cusku li’u
i la alis cinmo le ka mutce se cfipu i le pinka be fi la mapypre cu simlu
le ka noda smuni ke’a kei gi’e ku’i ja’a lojbo i lu mi na mulno jimpe sei abu
serai le kamclite verai lei selka’e cu cusku li’u
i lu la sipsmacu za’ure’u sipna sei la mapypre cu cusku li’u i my falcru
piso’u glare tcati le sy nazbi
i la sipsmacu cu tolsurla desygau le stedu gi’e cusku secau le nu kargau
le kanla kei lu li’a li’a i di’usai pu’o pinka fi mi li’u
i lu xu do ba’o smadi tu’a le manci nabmi sei la mapypre fi la alis cusku
li’u
i lu na go’i i mi te jinga sei la alis spuda i ma danfu li’u
i lu mi na te sidbo di’u lo ji’asai cmarai sei la mapypre cu cusku li’u
i lu go’ira’o sei la cibmasti cicyractu cu cusku li’u
i la alis cu tatpi patyva’u i lu pe’i do ka’e se prali le temci sei abu cusku
ta’i lo xagmau be le nu xaksu ty ta’i le nu preti fa lo manci nabmi poi na se
danfu li’u
i lu do romu’ei le du’u se slabu la temci du’i le nu mi no’a sei la mapypre
cusku cu na pilno zo le le nu cmene ty i zo la mapti li’u
i lu mi na jimpe le du’u do skudji makau sei la alis cusku li’uni’oni’o zemo’o fenki ke tcati kansi’u
37
i lu li’a do na go’i sei la mapypre cu stedu muvgau tolsi’a cusku i la’a do
noroi tavla ji’asai la temci li’u
i lu ieru’e sei la alis kajde spuda i ku’i ju’o ei mi darxi do’e le temci ca le
nu mi cilre le nu se zgike li’u
i lu ua la’e di’u ve ciksi sei la mapypre cu cusku i ty na nelci lo’e nu darxi
i ty boi romu’ei le nu se pendo do cu gasnu so’a se nelci be do ri’i le junla i
mu’a da’i li so ca tcika le nu co’a tadni i banzu fa le nu do ja’aru’e stidi fi ty
kei le nu le junla mo’u ze’i cukli’u i uo li pacipimu ca tcika le nu citka li’u
to lu au go’i sei la cibmasti cicyractu cu lauble sezysku li’u toi
i lu la’e di’u da’i banli ju’o sei la alis pensi cusku i ku’i va’oku mi na xagji
li’u
i lu ieru’e go’i ca le cfari sei la mapypre cu cusku i ku’i e’e li pacipimu
za’o tcika ze’u lo do se djica li’u
i lu xu la’e di’u tadji le nu ba’e do zukte sei la alis retsku li’u
i la mapypre cu tolgei desygau le stedu i lu na go’i sei my spuda i mi’a
da’arsi’u ca le puzi cibmasti ibazibo ty fenki binxo za’adai sei my le tcati
smuci le nu farja’o la cibmasti cicyractu cu pilno i fasnu ca le banli ke zgike
se tigni be la risna noltruni’u i mi bilga le nu sanga di’e
i gu’irgu’i doi volratcu
i u’e a’u do ma klatcu
i a’u xu le selsanga do slabu li’u
i lu mi pu tirna lo simsa sei la alis cusku li’u
i lu di’a co’e sei la mapypre di’a cusku di’e
i do munje gapru vofli
tcatypalne simsa trofli
i gu’irgu’i
li’u i caku la sipsmacu cu desyzu’e gi’e co’a sanga ca le nu sipna lu gu’irgu’i
gu’irgu’i li’u gi’e ze’u za’o co’e ja’e le nu sarcu fa le nu tunta sy kei le nu
stigau sy
i lu no’i mi puzi ba’o mulgau le pamoi pempau sei la mapypre cu cusku
ca le nu la noltruni’u cu zunti gi’e krixa lu ta catra le temci i ko le stedu ta
vimcu li’u li’u
i lu oi selte’a cilce sei la alis ki’asku li’u
i lu co’a la’e di’u sei la mapypre di’a tolgei cusku ty zukte no se cpedu
be mi i ca ze’e ru’i tcika fa li xa li’u
i lo carmi sidbo cu se pensi la alis i lu ua xu la’e di’u krinu le nu so’i ue
tcati dacti cu zvati sei abu retsku li’u
i lu ja’a go’i sei la mapypre cu cusku je va’urpante i ru’i tcika le tcati
sanmi i mi’a noroi kakne le nu lumci lei dacti ca lo jbini li’u
i lu ja’o ru’a do za’o muvdu fo lo cukla sei la alis cusku li’u
i lu go’i sa’e sei la mapypre cu cusku ca le nu so’o le dacti mo’u se xaksu
li’u38
la alis. cizra je cinri zukte vi le selmacygu’e
i lu ku’i ma fasnu ca le nu do xruti le cfari sei la alis retsku darsi li’u
i lu e’u mi’o galfi le se casnu sei la cibmasti cicyractu cu zunti je sipfru i
mi ti tatpi i mi sarji le nu da lisri zo’e le citno ninmu mi’a li’u
i lu u’u noda mi slabu sei la alis noi xanka le se stidi cu cusku li’u
i lu va’o la’e di’u la sipsmacu ba co’e sei le remei cu se krixa i ko cikybi’o
doi sipsmacu li’u i le remei cu tunta sy le re mlana ca le mintu
i la sipsmacu cu masno kargau le kanla i lu mi na pu sipna sei sepi’o lo
rufsu je ruble voksa sy cusku i mi pu tirna ro valsi poi do doi cimei ca’o
cusku li’u
i lu ko te lisri fo mi’a sei la cibmasti cicyractu cu cusku li’u
i lu e’o go’i pe’u sei la alis cpesku li’u
i lu ji’a ko sutra sei la mapypre cu jmina iseva’onaibo do ba sipna pu le
nu mulno li’u
i lu puzuvuku ci cmalu mensi zo’u sei la sipsmacu cu mutce sutra tolsisti
zo elsis fa’u zo lesis fa’u zo tilis my cmene i my xabju le loldi be lo jintyke’a
li’u
i lu ma my cidja sei la alis noi roroi se cinri lo’e du’u citka je pinxe makau
cu cusku li’u
i lu lo’e satyjisra my cidja sei la sipsmacu ba le nu pensi ze’a lo mentu be
li ji’ire cu cusku li’u
Most people would interpret that as "about 12 minutes" :-) –adam
i lu ka’u ka’enai go’i sei la alis xendo te pinka i va’oda’iku my bilma li’u
i lu ja’a go’i sei la sipsmacu cu cusku i ba’e mutce le ka bilma li’u
i la alis troci le nu se xanri le nu le tolfadni ke jmive tadji cu simsa makau
i ku’i dukse le ka cfipu abu iseki’ubo abu di’a cusku lu i ku’i ki’u ma my
xabju le loldi be lo jintyke’a li’u
i lu ko za’ure’u pinxe lo tcati sei la cibmasti cicyractu fi la alis mutce
junri se cusku li’u
i lu mi noroi pu pinxe sei la alis se cnixai spuda iseni’ibo mi ka’enai
za’ure’u go’i li’u
i lu do skudji le du’u do ka’enai ba’e me’ire’u pinxe sei la mapypre cu
cusku i frili fa le nu za’unore’u go’i li’u
i lu noda cpedu le ba’e do seljinvi sei la alis cusku li’u
i lu ma cusku loi prenu pinka caku sei la mapypre cu jinga reisku li’u
i la alis na kakne le nu spuda la’e di’u iseki’ubo abu sezyse’u le nu cpacu
lo tcati e lo nanba joi matne kei gi’ebabo rere’u te preti fo la sipsmacu fi lu
ki’u ma my xabju le loldi be lo jintyke’a li’u
i la sipsmacu za’ure’u pensi ze’a lo mentu be li ji’ire gi’e ba bo cusku lu
jy satyjisra jintyke’a li’u
i lu o’onai no go’i cu zasti sei la alis co’a fengu cusku li’u i ku’i la mapypre
e la cibmasti cicyractu cu bacru zoi sance c c sance i la sipsmacu cu pante
te pinka fi lu va’o le nu do na ka’e clite kei e’e do se’adai mulgau le lisri li’uni’oni’o zemo’o fenki ke tcati kansi’u
39
i lu na go’i i e’o do ja’a di’a go’i sei la alis mutce cumla cusku i mi na ba
za’ure’u zunti i i’a cumki fa le nu ba’e pa go’a cu zasti li’u
i lu zasti ju’o sei la sipsmacu cu se si’arxai cusku li’u i ku’i sy nalpro le
nu di’a co’e i lu lei bi’unai ci cmalu mensi noi ta’o cilre fi le nu te pixra li’u
i lu pixra ma my sei la alis noi ca’o tolmorji le se nupre cu cusku li’u
i lu lo’e satyjisra sei caku la sipsmacu secau le nu pensi cu cusku li’u
i lu mi djica lo’e jinsa kabri sei la mapypre cu zunti i e’u romi’o muvdu
le lamji stuzi li’u
i my muvdu ca le nu cusku i la sipsmacu my jersi i la cibmasti cicyractu
cu muvdu le pu se zvati be la sipsmacu i la alis noi banzu naldjica cu basti
la cibmasti cicyractu le ka ce’u zvati makau i la mapypre po’o cu se prali da
le nuncenba i la alis se tolprali lo mutce ki’u le nu la cibmasti cicyractu puzi
falcru le ladru botpi le cycy palta
i la alis na djica le nu za’ure’u cnixai la sipsmacu gi’eseki’ubo kajde ke
tolsti cusku lu mi na jimpe i my cpacu lo’e satyjisra ma li’u
i lu ka’u ka’e cpacu lo’e djacu lo’e djacu jintyke’a sei la mapypre cu cusku
isi’a li’a ka’e cpacu lo’e satyjisra lo’e satyjisra jintyke’a vau iepei doi bebna
li’u
i lu ku’i my ba’e nenri le jintyke’a sei la alis fi la sipsmacu cu cusku co
naljundi be le romoi pinka li’u
i lu li’a go’i sei la sipsmacu cu cusku i jintyke’a nenri li’u
i le danfu tai mutce cfipu la alis uu ja’e le nu curmi le nu la sipsmacu ca’o
co’e ze’a lo nu abu na zunti
i lu my ca’o cilre fi le nu te pixra sei la sipsmacu di’a co’e li’u i sy sipfru
gi’e mosra lei sy kanla ki’u le nu co’a sipydji i lu my te pixra so’i klesi be
lo’e dacti i ro da poi zo my pamoi lei cmene be ke’a lerfu li’u
i lu ki’u ma zo my sei la alis cusku li’u
i lu ki’u ma naku da’i sei la cibmasti cicyractu cu cusku li’u
i la alis cu smaji
i la sipsmacu ba’o ga’orgau lei kanla ca la’e di’u gi’e ca’o co’a sipna i ku’i
sy ca le nu se tunta la mapypre cu za’ure’u cikybi’o gi’e cmalu krixa gi’e di’a
cusku lu li’o ro da poi zo my pamoi lei cmene be ke’a lerfu i mu’a lo mirli
terkavbu e lo mluni e lo mojrango e lo mutce i ka’u da ka’e mutce i xu do
su’oroi viska lo pixra be lo mutce li’u
i lu je’u uaru’e sei la alis mutce se cfipu cusku i pe’i na go’i li’u
i lu ei va’o la’e di’u do na tavla sei la mapypre cu cusku li’u
i le di’u se tolclite cu zmadu le sarji selka’e be la alis i abu selrigni gi’e
sa’irbi’o gi’e to’o cadzu i la sipsmacu cu ze’i sipybi’o i no le re drata cu jundi
le nu abu cliva i abu ji’ireroi trixe catlu fau le nu xadba pacna le du’u le
remei cu klacpe abu i le remei ca le nu romoi se viska abu cu troci le nu
setca la sipsmacu le tcati patxu40
la alis. cizra je cinri zukte vi le selmacygu’e
i lu ai mi noroi za’ure’u klama ba’e tu sei la alis ca le nu pluta sisku pa’o
le ricmei cu cusku i traji le kambebna lei tcati kansi’u poi mi pagbu ca le nu
mi jmive li’u
i abu ca le nu cusku di’u cu co’a sanji le nu pa le tricu cu ve vorme le ty
nenri i lu cizra sei abu pensi i ku’i ro da cizra ca le cabdei i pe’i ai mi cazi
nerkla li’u i abu nerkla
i abu cu za’ure’u zvati le clani kumfa gi’e jibni le cmalu ke blaci jubme
i lu e’e mi xagmau snada ca le ca krefu sei abu sezysku li’u i pamai abu
jgari le cmalu ke solji ckiku gi’e telcaugau le vorme be le purdi i remai abu
co’a citka le mledi noi pu punji lo spisa be ke’a le daski ku’o co’u le nu abu
cenmitre li ji’icino i cimai abu cadzu pa’o le cmalu vorlu’a i ba’e romai uo
abu zvati le melbi purdi gi’e jbini lei carmi ke xrula zdani e lei lenku milxe
jaurjintoni’oni’o bimo’o noltruni’u kelcrkroke bo foldi
41
8 ni’oni’o bimo’o noltruni’u kelcrkroke bo
foldi
i lo barda ke rozgu tricu cu jibni le vorme be le purdi i le rozgu poi xrula
ty cu blabi i ku’i ci purdykurji cu cintyga’i ry lo’e xunre i la alis pensi jivni
le du’u mutce cizra kei gi’e jbimaukla tezu’e le nu catlu i abu ca le nu ba’o
klama cu tirna le nu pa le purdykurji cu cusku lu o’i doi mum ko na renro
lo cinta mi li’u
i lu oi mi pu ka’enai rivbi sei la mum cusku i la zel catke le mi bircidni
li’u
i ca la’e di’u la zel galcatlu gi’e cusku lu e’e doi mum ko roroi zungygau
lo drata li’u
i lu ei ba’e do na tavla sei la mum cusku i ti’e la noltruni’u cu xusra ca
le purlamdei le du’u ei vimcu le stedu do li’u
i lu ma krinu sei le tavla pamoi cu cusku li’u
i lu la’e di’u ba’e do na cuntu doi rel sei la zel cusku li’u
i lu ba’e ja’a go’i sei la mum cusku i ai mi ta jungau i krinu fa le nu sabji
loi tulji genja enaiba’ibo loi sluni le jukpa li’u
i la zel bikygau le burcu gi’e co’a cusku lu ua verai lei ro toldra li’u icabo
le zy kanla cu cunso se farna la alis noi sanli gi’e catlu lei purdykurji i zy
ze’i sezydicra i lei drata ji’a cu trixe catlu i ro boi py dizlo krobi’o
i lu e’o do mi jungau sei la alis toldarsi milxe cusku le du’u ki’u ma do
cintyga’i lei va rozgu li’u
i la mum e la zel cusku noda gi’e catlu la rel i la rel co’a kandi voksa
cusku lu je’u sa’u doi citni’u ei ti ba’e xunre rozgu tricu i mi’a pu srera le nu
sombo lo blabi i ro mi’a romu’ei le du’u la noltruni’u cu facki la’e di’u cu ba
katna te vimcu le stedu i to’u sa’u doi citni’u mi’a zukte le mi’a xagrai pu
le nu ny klama li’u i caku la mum noi pu ca’o xanka catlu le purdi cu krixa
lu la noltruni’u i la noltruni’u li’u i le ci purdykurji cu sezre’o ja’e le nu le
flira cu cpana le loldi i sance so’i nu stapa i la alis sruri catlu gi’e djica lo’e
nu viska la noltruni’u
i klama pamoi fa pano sonci noi bevri loi grana i sy mintu le purdykurji
le ka makau tarmi ce’u i clani kurfa gi’e plita gi’e se kojna lo’e xance e lo’e
jamfu i jersi fa lei pano nolkansa noi ricfu se jadni loi tabjme gi’e remei cadzu
du’i tu’a lei sonci i jersi fa lei noltru panzi noi panomei i lei cmalu dirba cu
gleki plipe klama co xance jgari remei i roboi py se jadni loi risna i jersi fa
lei vitke i so’eboi vy noltrunau ja noltruni’u i la alis fakyvi’a la blabi ractu
noi jbini vy i ry sutra je xanka tavla gi’e cisma frati ro se cusku gi’e zo’a
klama secau lo’e nu sanji abu i jersi fa la risna nolse’u noi bevri le noltrunau
mapku sepi’o lo zirxu’e ranbu’u kicne i romoi le banli dzupoi fa ba’e le risna
ke noltru remei
i la alis senpi le du’u xukau ei cnita flira vreta tai tu’a lei ci purdykurji
i ku’i abu na morji le du’u ti’e la’e di’u dzupoi javni i lu ji’a ma ma prali42
la alis. cizra je cinri zukte vi le selmacygu’e
lo’e dzupoi sei abu pensi romu’ei le du’u ei ro da cnita flira vreta ja’e le nu
ka’enai viska dy li’u iseki’ubo abu sanli le se zvati gi’e denpa
i roda ca le nu le dzupoi cu crane la alis cu sisti gi’e catlu abu i la
noltruni’u cu junri cusku lu ti mo li’u i ny di’u cusku la risna nolse’u noi
spuda fi po’o le nu krobi’o je cisma
i lu doi bebna sei la noltruni’u cu sutydji cusku li’u i fa’a la alis ny di’a
cusku lu ma do cmene doi verba li’u
i lu zo alis mi cmene doi banli nobli sei la alis clite mutce cusku li’u i ku’i
abu jmina sezysku lu ua ta karda ga’i romei i ei mi ta na terpa li’u
i lu ba’e ti mo lu se cusku la noltruni’u noi farja’o lei ci purdykurji noi
vreta ru’u le rozgu tricu i ny ca le nu py cnita flira vreta kei ki’u le nu le trixe
morna cu mintu le me ro drata moi cu ka’enai djuno le du’u py purdykurji
jikau sonci jikau nolkansa jikau panzi be ny cimei
i lu a’ucu’i sei la alis noi se spaji le nu darsi cu cusku i na cuntu ba’e mi
li’u
i la noltruni’u cu binxo lo xunzi’u ri’a le nu fengu i ny ba le nu catlu abu
zi lo mokca tai tu’a lo cilce danlu cu krixa lu ko le stedu ta vimcu i ko li’u
i lu nonselsmu sei la alis cladu je birti cusku li’u i la noltruni’u cu smaji
i la noltrunau cu punji le xance le birka be la noltruni’u gi’e toldarsi cusku
lu ko pensi doi dirba le nu ta verba li’u
i la noltruni’u cu torni to’o la noltrunau gi’e cusku lu ko ta fa’ergau li’u
la nolse’u
i la nolse’u cu kurji mutce fa’ergau sepi’o lo jamfu
i lu ko sanli sei la noltruni’u cu cpina je cladu voksa cusku li’u i le ci
purdykurji ze’i sa’irbi’o gi’e co’a korcu rinsa la noltrunau e la noltruni’u e le
noltru panzi e ro le drata
i lu ko ta sisti sei la noltruni’u cu krixa i do mi tolylaxygau li’u i fa’a le
rozgu tricu ny di’a cusku lu do ma ca’o vi zukte li’u
i lu doi banli nobli sei la rel ca le nu cpanygau lo cidni le foldi cu cumla
mutce tonga cusku i mi’a troci li’u
i lu je’e li’a sei la noltruni’u noi pu ca’o lanli lei rozgu cu cusku i ko le
stedu ta vimcu li’u i le dzupoi cu di’a muvdu i ci le sonci cu stali mu’i le
nu selmidycatra lei se malfu’a purdykurji noi bajra fa’a la alis mu’i le nu se
marbi
i lu do le stedu na ba te vimcu sei la alis cusku li’u i abu punji py lo
barda ke xrula patxu noi vi zvati i le ci sonci cu sruri klama je sisku ze’a lo
mentu be li ji’ire gi’ebabo smaci jersi lei drata
i lu xu le stedu ba’o se vimcu sei la noltruni’u cu krixa li’u
i lu le stedu ba’o canci doi banli nobli sei lei sonci cu spuda krixa li’u
i lu i’e sei la noltruni’u cu krixa i xu do ka’e kelcrkroke li’u
i lei sonci cu smaji gi’e catlu la alis ki’u le nu li’a di’u preti fo abu
i lu go’i sei la alis krixa li’uni’oni’o bimo’o noltruni’u kelcrkroke bo foldi
43
i lu ja’o e’e sei la noltruni’u cu camki’a li’u i la alis jorne le dzupoi gi’e
kucli le du’u makau ba fasnu
i lu y melbi i y melbi donri sei lo mutce toldarsi se voksa ne’a abu cusku
li’u i abu ca’o cadzu ne’a le blabi ractu noi ze’i catlu le abu flira
i lu mutce sei la alis cusku i la noltroni’u ma zvati li’u
i lu o’i o’i sei la ractu cu lauble je sutra tonga cusku li’u i ry xanka catlu
ga’u le janco ca le nu tavla kei gi’e sezgalgau co cpana lei jmadegji gi’e jbigau
le moklu le abu kerlo gi’e lauble cusku lu ri ba se selmidycatra li’u
i lu ma krinu sei la alis cusku li’u
i lu xu do pu cusku lu mi kecti li’u sei le ractu cu retsku li’u
i lu na go’i sei la alis cusku i mi nasai kecti i mi pu cusku lu ma krinu
li’u li’u
i lu ny darxi lei kerlo be la noltruni’u sei la ractu co’a cusku li’u i la alis
cmila krixa i lu o’i sei la ractu cu terpa tonga laurblesku i la noltruni’u do
ba tirna i no’i ny pu lerci klama i la noltruni’u cu cusku li’u
i lu ko zvati le medomoi sei la noltruni’u cu lidvru voksa cusku li’u i lei
prenu co’a bajra fa’a roda gi’e jalsi’u i ku’i bredi zi lo mentu be li ji’ire i le nu
kelci cu cfari i la alis jinvi le du’u noroi le nunji’e pu viska lo tai kelcrkroke
foldi i cpana joi skuro i le bolci cu jmive jesymabru i le mruli cu jmive fagycpi
i le sonci cu krosa’ibi’o fi lei xance ku joi lei jamfu ja’e le nu bargu
i le ralju be lei nandu be la alis ca le cfari cu nu jitro le fagycpi i abu
snada le nu kufra banzu punji le fy xadni noi le tuple cu dandu ku’o le cnita
be le abu birka i ku’i ta’eku fy ca le nu ge le cnebo mo’u sirji gi abu bredi le
nu darxi le jesymabru le fy stedu cu torni gi’e catlu fa’a le abu flira gi’e se
cfipu frumu ja’e le nu abu ka’enai rivbi le nu spoja cmila i ca le nu abu ba’o
punji le fy stedu le dizlo gi’e pu’o za’ure’u co’a co’e cu xajmi mutce fa le nu
facki le du’u le jesymabru pu nalbolbi’o gi’e ca’o klama lo darno i ji’a ta’eku
lo cmana a lo skuro cu zunti ca le nu abu djica le nu benji le jesymabru i la
alis ki’u le nu le korcu sonci roroi sa’irgau gi’e dzukla lo drata pagbu be le
foldi cu jivbi’o le du’u le nunkei ja’a mutce le ka nandu
i ro le kelci cu kelci ca le mintu gi’e na denpa le me ky moi gi’e ru’i
toltugni gi’e damba fi lei jesymabru i baziku la noltruni’u cu fengu cinmo
gi’e ca’o marxa cadzu gi’e krixa lu ko le stedu ta vimcu li’u a lu ko le stedu
tu vimcu li’u ji’iparoi ro mentu
i la alis co’a cinmo le ka tolkufra i i’a abu za’o na damba la noltruni’u
gi’e ku’i djuno le du’u ka’e bazi fasnu i lu va’o la’e di’u sei abu pensi mi mo
i vi nelci lo’e nu vimcu lo’e stedu lo’e prenu i manci mutce fa le nu da stali
le ka jmive li’u
i abu sisku lo’e tadji be le nu zi’erbi’o kei gi’e pensi le du’u xukau ka’e
cliva secau le nu se viska icabo abu co’a sanji lo cizra tolcanci ne le vacri i
ty cfipu abu ca le cfari i ku’i abu ba le nu catlu ty ze’a lo mentu be li ji’ire
cu facki le du’u ty nu cisma kei gi’e sezysku lu ua la tcicymlatu i caku mi da
ka’e tavla li’u44
la alis. cizra je cinri zukte vi le selmacygu’e
i lu do mo sei la mlatu ca le nu le la’u moklu cu banzu lo’e nu tavla cu
cusku li’u
i la alis denpa le nu lei kanla cu tolcanci ibabo abu tu’ifru i lu na prali fi
le nu tavla ta kei sei abu pensi pu le nu zvati fa le kerlo ado’anai su’o ri li’u
i za lo drata mentu le mulno stedu cu tolcanci i la alis toljgari le fagycpi gi’e
co’a te lisri le nunkei gi’e cinmo le ka gleki le nu da abu tirna i la mlatu cu
simlu le ka jinvi le du’u pirau boi my ca se viska i no drata pagbu be my cu
tolcanci
i lu mi na jinvi le du’u tu ca’o stace kelci sei la alis co’a pante tonga cusku
i ro tu da’arta’a ja’e le nu na ka’e tirna le nu tavla i tu simlu le ka na steci
javni fi ce’u ija do’anai noda va’o le nu de ja’a javni cu jundi de i do na se
xanri le du’u tai makau cfipu fa le du’u ro le dacti cu jmive i mu’a le bargu
poi ei mi ca pagre cu co’a cadzu le drata fanmo be le foldi i mi pu’o darxi
le jesymabru pe la noltruni’u ije ku’i ue jy to’o bajra ca le nu viska le nu le
memimoi cu jbikla li’u
i lu do nelci la noltruni’u sela’u ma sei la mlatu cu lauble voksa cusku
li’u
i lu li no sei la alis cusku i ny mutce li’u icaku abu sanji le nu la noltruni’u
cu jibni trixe abu gi’e tirna i seki’ubo di’a cusku lu le ka lakne fa le nu ce’u
jinga iseki’ubo na vamji le temci fa le nu mo’u kelci li’u
i la noltruni’u cu cisma gi’e pagre
i do ma tavla sei la noltrunau cu cusku li’u i ny klama la alis gi’e mutce
se cinri catlu le stedu be la mlatu
i lu ta mi pendo i ta tcicymlatu sei la alis cusku i e’apei mi do ta pengau
li’u
i lu mi nasai nelci le nu ta simlu makau sei la noltrunau cu cusku i ku’i
e’a ta cinba le mi xance va’o le nu pluka ta li’u
i mi zmanei le nu na go’i sei la mlatu cu te pinka li’u
i lu ko na tolsi’a sei la noltrunau cu cusku i ko mi na catlu tai ta li’u i ny
klama le trixe be la alis ca le nu tavla
i lu lo’e mlatu ka’e catlu lo’e noltrunau sei la alis cusku i mi pu tcidu di’u
lo cukta i ku’i mi na morji le du’u cy mokau li’u
i lu ei ta se vimcu sei la noltrunau cu jdice cusku li’u i ny skuta’a la
noltruni’u noi ca jibni pagre lu au doi dirba do da vicygau le vi mlatu li’u
i la noltruni’u cu cikre ta’i pada ro nabmi noi barda ja cmalu i lu ko le
stedu ta vimcu sei ny secau le nu fa’a catlu cu cusku li’u
i ba’e mi klagau le selmi’ecatra sei la noltrunau cu sutydji cusku li’u i ny
sutra klama
i la alis cu jdice le du’u xruti gi’e viska le nu le nunkelci cu mokau icabo
abu tirna le darno voksa be la noltruni’u noi cinmo krixa i abu ba’o tirna le
nu ny minde le nu ci kelci cu se catra ki’u le nu ky na kelci ca le me ky moi i
abu na’e nelci le jvinu be le cuntu ki’u le nu le nunkelci cu mutce le ka cfipuni’oni’o bimo’o noltruni’u kelcrkroke bo foldi
45
kei ja’e le nu abu noroi djuno le du’u xukau ca ei kelci i seki’ubo abu co’a
sisku le abu jesymabru
i le jesymabru ca’o damba lo drata jesymabru i la alis jinvi le du’u la’e
di’u xautce le nu kelcrkroke darxi pa cy le drata i le po’o nabmi cu nu le abu
fagycpi ba’o klama le drata fanmo be le purdi gi’e bu’u tolsnada troci ga’a
la alis le nu volkla lo tricu
i ca le nu abu le fagycpi ba’o kavbu gi’e xrugau kei ge le nundamba cu
mulno gi lei re jesymabru na se viska i lu ku’i na vajni mutce sei la alis pensi
i ro le dargu cu canci le vi mlana be le foldi li’u i abu punji fy le cnita be le
abu birka ja’e le nu na ka’e za’ure’u cliva kei gi’e xruti le nu jmina tavla le
pendo
i abu ca le nu ba’o xruti tu’a la tcicymlatu cu se spaji le nu facki le du’u
lo prenu so’imei ba’o jmaji le sruri be ty i da’arsi’u fa le selmi’ecatra ku joi
la noltrunau ku joi la noltruni’u vu’o noi ro lu’a ke’a cu tavla ca le mintu ca
le nu ro drata cu smaji mutce gi’e tolkufra simlu
i la alis ca le nu tolcliva cu te cpedu le nu jdice le cuntu kei ro lu’a le
cimei i ku’i abu ki’u le nu ro ri tavla ca le mintu cu mutce le ka se nandu le
nu jimpe le du’u makau se cusku
i le seldau be le selmi’ecatra zo’u ka’enai katna vimcu lo stedu secau lo’e
nu da poi xadni zo’u ka’e katna vimcu le stedu da i sy noroi pu zukte lo
simsa i ai na co’a go’i ca le sy ca nunjmive pagbu
i le seldau be la noltrunau zo’u ro da poi ke’a se stedu zo’u da ka’e se
sedycaugau i ei na cusku lo nonselsmu
i le seldau pe la noltruni’u zo’u ga da se zukte sera’a le cuntu zi lo mleca
be lo temci pinosi’e gi ny ba minde fi le nu ro de se catra to le romoi pinka
cu rinka le nu piro le kansi’u cu simlu le ka mutce le ka junri je xanka toi
i la alis ka’enai pensi le nu cusku na’e bo lu ta se ponse la noltroni’u i e’u
preti ta ko ba’e ny li’u
i lu ny pinfu sei la noltruni’u fi le selmi’ecatra cu cusku i ko ny ti klagau
li’u i le selmi’ecatra cu klama tai tu’a lo’e danti
i le stedu be la mlatu co’a kadze’a ca le nu sy cliva kei gi’e ba’o mu’o
canci ca le nu sy xruti co kansa la noltroni’u iseki’ubo la noltrunau e le
selmi’ecatra cu cilce bajra gi’e sisku my ca le nu lei drata cu di’a kelcini’oni’o somo’o lisri fi la jitfa cakyrespa
47
9 ni’oni’o somo’o lisri fi la jitfa cakyrespa
i lu do ka’enai pensi le nu sela’u makau mi gleki le nu mi do za’ure’u viska
doi dirba slabu sei la noltroni’u cu cusku li’u i ny xendo tagygau le ny birka
le me la alis moi i ny joi abu kansi’u le nu cadzu cliva
i la alis mutce gleki le nu zgana le nu ny pluka tarti i abu pensi le du’u
ju’ocu’i le tsaprpiperi cu rinka le nu ny cilce ca le nu abu penmi ny le jupku’a
i lu ca le nu ba’e mi noltroni’u kei sei abu to sepi’onai ku’i lo pajna mutce
tonga toi sezysku nosai tsaprpiperi ba zvati le mi jupku’a i lo’e stasu cu
xamgu secauku i cumki fa le nu roroiku lo’e tsaprpiperi cu rinka lo’e nu lo’e
prenu cu cpina tarti sei abu mutce se pluka be le nu facki lo cnino javni i
lo’e sarvanju cu rinka le nu py slari tarti i lo’e spatrkamomili cu rinka le nu
py kurki tarti i y i lo’e bavmi sukta a lo’e simsa cu rinka lo’e nu lo’e verba
cu titla tarti i au lo’e prenu cu djuno la’e di’u ja’e lo’e nu py na mobdu’a sy
li’u
i caku abu nalmo’i fi la noltroni’u gi’e milxe se spaji ca le nu tirna le ny
voksa noi jibni le abu kerlo i lu do da pensi doi dirba i la’e di’u rinka le nu do
tolmo’i le nu ei tavla i mi ka’enai ca cusku le sedu’u la’e di’u makau madni’i
i ku’i mi bazi morji li’u
i lu ju’ocu’i madni’i noda sei la alis darsi te pinka li’u
i lu e’i doi verba sei la noltroni’u cu cusku roda de madni’i i sarcu fa le
nu facki li’u i ny la’irze’a la alis ca le nu tavla
i la alis na mutce nelci le nu tai jibni ny gepamai ki’u le nu la noltroni’u cu
mutce le ka tolmelbi giremai ki’u le nu ny satci ke galtu mapti le nu vregau
le firji’o le abu janco i se tolkufra kinli firji’o i ku’i abu na nelci le nu tolclite
iseki’ubo abu renvi serai le ka xamgu kei verai lei selka’e be abu
i lu le nunkei ca’o xagze’a sei abu seta’i le nu stogau le nunsnu cu cusku
li’u
i lu ie go’i sei la noltroni’u cu cusku i la’e di’u madni’i la’e lu u’e nu prami
i le nu prami cu rinka le nu le munje cu carna li’u li’u
i lu ti’e rinka sei la alis lauble cusku fa le nu roda jundi le cuntu be da
li’u
i lu i’a a’unai mintu fi le ka smuni sei la noltroni’u noi ca’ergau le kinli
je cmalu firji’o le janco be la alis cu cusku i la’e di’u madni’i la’e lu ko kurji
le smuni iseva’obo le sance vo’a kurji li’u li’u
i lu ua ti nelci le nu facki le du’u ro da makau madni’i sei la alis pensi li’u
i lu ju’o do pensi sezretsku le sedu’u makau krinu le nu mi na srupunji le
mi birka le do xadmidju sei ba lo nundenpa la noltroni’u cu cusku i krinu fa
le nu mi na’e lacri le do fagycpi le nu tarti i e’upei mi troci le nu cipra li’u
i lu cumki fa le nu fy batci sei la alis noi nasai xankydji le nu troci le nu
cipra cu spuda li’u
i lu je’usai sei la noltroni’u cu cusku ge lo’e fagycpi gi lo’e sansrmustardo
cu batci i la’e di’u madni’i la’e lu lo’e cipni poi pimlu dunli ckaji cu roroi
jmaji li’u li’u48
la alis. cizra je cinri zukte vi le selmacygu’e
i lu ku’i lo’e sansrmustardo na cipni sei la alis te pinka li’u
i lu drani uecu’i sei la noltroni’u cu cusku i i’o le nu do cusku cu klina le
nu jimpe li’u
i lu sy kunra ba’e pe’i sei la alis cusku li’u
i lu li’a go’i sei la noltroni’u noi simlu le ka bredi le nu tugni la alis roda
cu cusku i lo barda ke sansrmustardo terkunra vi jibni i la’e di’u madni’i la’e
lu le nu lo’e memimoi cu zenba cu panra le nu lo’e medomoi cu jdika li’u li’u
i lu ua ka’u sei la alis noi na jundi le romoi pinka cu krisku i sy stagi i sy
le ka go’i cu na catlu gi’eku’i ja’a ckaji li’u
i lu mi do ja’asai tugni sei la noltroni’u cu cusku i la’e di’u madni’i la’e
lu ko ckaji le se simlu be do li’u i va’i sa’u lu ko noroi se xanri le nu do na
ckaji na’eboda poi do simlu fi lei drata fe le ka de poi do ca’a ja nu’o ckaji
ke’a na drata di poi do simlu ke’a lei drata lo drata li’u li’u
i lu pe’i mi ka’e xagmau jimpe la’e di’u sei la alis clite mutce cusku va’o
le nu ciska i ku’i mi ka’enai jimpe ca le nu do cusku li’u
i lu di’u nova’e ci’u lo’e mi ka’e se cusku be va’o le nu mi cuxna sei la
noltroni’u cu se pluka tonga spuda li’u
i lu e’o ko ko na raktu le nu cusku sepi’o lo clamau sei la alis cusku li’u
i lu o’a na raktu sei la noltroni’u cu cusku i mi dunda ro ca ba’o se cusku
be mi do li’u
i lu tolkargu seldunda sei la alis pensi i mi gleki le nu na ta’e tai dunda
ca le jbedetri te salci li’u i ku’i abu na darsi le nu cladu cusku
i lu xu za’ure’u pensi sei la noltroni’u ca le nu za’ure’u ca’ergau le kinli
je cmalu firji’o cu te preti li’u
i lu mi zifre le nu pensi sei la alis noi co’a xanka cu kinli cusku li’u
i lu du’i lo’e nu zifre sei la noltroni’u cu cusku fa lo’e xarju le nu vofli i
la’e di’u madni’i li’u
i caku la alis mutce se spaji le nu le voksa be la noltroni’u cu canci caji’asai
le midju be le ny se nelrai valsi no’u zo madni’i i le birka poi jorne le abu
birka cu co’a desku i la alis catlu i la noltruni’u cu ca’u sanli i ny se polje se
birka gi’e lindi simsa frumu
i lu xamgu donri doi nolba’i sei la noltroni’u co’a lauble je ruble voksa
cusku li’u
i lu o’i pa’e sei la noltruni’u ca le nu darxi le loldi le jamfu cu krixa do a
le do stedu cu ei se vimcu i go’i ze’i pimu lo temci nomei i ko cuxna li’u
i la noltroni’u cu cuxna gi’e zi ba’o cliva
i lu e’u mi’o di’a kelci sei la noltruni’u fi la alis cusku li’u i la alis cu dukse
le ka terpa kei gi’e cusku no valsi gi’eku’i masno jersi ny fa’a le kelcrkroke
foldi
i le nu surla bu’u le ctino cu prali lei drata vitke le nu la noltruni’u cu
nalzvati i ku’i vy ca le nu viska ny cu zi sutra le nu xruti le nu kelci i la
noltruni’u cu te pinka fi po’o le du’u lo mokca nunlerci cu se jdima lei vy
nunjmiveni’oni’o somo’o lisri fi la jitfa cakyrespa
49
i ze’a piro le nunkei la noltruni’u noroi de’a damba lei drata kelci gi’e
noroi de’a krixa lu ko le stedu ta vimcu li’u a lu ko le stedu tu vimcu li’u i
lei se dapma be ny cu se klagau lei sonci noi li’a de’a bargu i ba za lo cacra
be li ji’ipimu ge no bargu cu zvati gi ro le kelci po’u na’ebo la noltrunau a
la noltruni’u a la alis cu pinfu gi’e se dapma fi le nu se selmi’ecatra
ibabo la noltruni’u cu tatpi cliva gi’e cusku fi la alis fe lu xu do pu viska
la jitfa cakyrespa li’u
i lu na go’i sei la alis cusku i mi na djuno ji’asai le du’u makau jitfa
cakyrespa li’u
i lu te zbasu lo’e jitfa cakyrespa bo stasu sei la noltruni’u cu cusku li’u
i mi pu noroi ga viska cy gi se tavla fi cy sei la alis cusku li’u
i lu e’e mi’o klama sei la noltruni’u cu cusku i ba lisri cy boi cy do li’u
i la alis ca le nu cliva cadzu cu tirna le nu la noltrunau cu lauble voksa
cusku fi lei zvati fe lu ro do se fraxu li’u i lu ri’e la’e ba’e di’u xamgu sei
abu sezysku i abu pu cinmo le nu tolgei le nu la noltruni’u cu minde xokau
nuncatra
i bazibo penmi la cpicinfo noi sipna mutce vreta le se solgu’i to e’u ko
va’o le nu na djuno le du’u makau cpicinfo cu catlu le pixra toi i lu ko sanli
doi lazni sei la noltruni’u cu cusku i ko klagau le vi citno ninmu le nu viska
la jitfa cakyrespa gi’e tirna le cy lisri i ei mi xruti gi’e jitro so’o nuncatra noi
mi pu minde li’u i ny cadzu cliva la alis noi stali tu’a la cpicinfo i la alis na
mutce le ka nelci le jvinu be le danlu i ku’i abu pensi le du’u se snura dunli
fa le nu stali cy kei le nu jersi le cilce noltruni’u i seki’ubo abu denpa
i la cpicinfo cu tsebi’o gi’e mosra lei kanla gi’ebabo catlu la noltruni’u
co’u le nu ny na ka’e se viska kei gi’ebabo cmila i lu u’isai sei la cpicinfo cu
cusku se’i se’inai li’u
i lu u’i ba’e mo sei la alis cusku li’u
i lu ue tu sei la cpicinfo cu cusku i roda tu xanri i ju’o noroi selse’icatra
da i ei klama li’u
i lu roda cusku zo ei bu’uku sei la alis ca le nu masno jersi cy cu pensi i
mi pu tai se minde noroi le mi nunji’e li’u
i le remei pu le nu ve’u klama cu viska la jitfa cakyrespa noi zu badri je
nonkansa zutse lo cmalu ke rokci ctebi i la alis ca le nu jbikla cu tirna le nu
jycy vruva’u tai le nu mutce badri i abu carmi le ka kecti jycy i lu tu ma
badri sei abu fi la cpicinfo cu retsku li’u i le cpicinfo cu spuda sepi’o lei valsi
poi jibni mintu lei pu valsi ku’o lu roda tu xanri i ju’o tu node badri i ei
klama li’u
i le remei cu klama la jitfa cakyrespa noi catlu sepi’o loi barda je selkakclu
kanla gi’eku’i cusku noda
i lu le vi citno ninmu zo’u sei la cpicinfo cu cusku ti djica le nu djuno fi
le do lisri i go’i li’u
i lu mi ti ly tavla sei la jitfa cakyrespa cu condi je kunti tonga cusku i
e’u le re do tsebi’o gi’enai cusku lo valsi pu le nu mi mo’u co’e li’u50
la alis. cizra je cinri zukte vi le selmacygu’e
i le remei cu tsebi’o i no da tavla ze’a lo mentu be li so’o i la alis pensi lu
mi na jimpe le du’u ta ka’e mo’u co’e ta’i makau va’o le nu ta na co’a co’e
li’u gi’eku’i tolxanka denpa
i lu puku sei la jitfa cakyrespa cu condi vruvasxu cusku mi jetnu cakyrespa
li’u
i lei di’u valsi cu se jersi lo nu ze’u smaji noi zunti ke’a fa po’o le ru’inai
me zo xyjyckryrx se krixa be la cpicinfo e le ru’i tilju nunvruvasxu be la
jitfa cakyrespa i la alis pu’o sa’irbi’o je cusku lu ki’e doi prenu mi do ckire
le do cinri lisri li’u gi’e ku’i na ka’e rivbi le nu pensi le du’u ei daji’a jersi i
seki’ubo abu smaji zutse gi’e cusku noda
i lu ca le nu mi’a cmalu sei la jitfa cakyrespa noi ca surla zenba gi’e ku’i
ru’inai za’o milxe vruvasxu cu di’a cusku mi’a ve ckule le xamsi i le ralju cu
junri je tolcitno cakyrespa gi’e se cmene lu ractu cafmi’a li’u mi’a li’u
i lu ki’u ma do’o te cmene ra lu ractu cafmi’a li’u va’o le nu ra genai ractu
ginai cafmi’a sei la alis te preti li’u
i lu mi’a te cmene ra lu ractu cafmi’a li’u ki’u le nu ra ctuca mi’a sei la
jitfa cakyrespa cu fengu cusku i je’u do bebna mutce li’u
i lu ei do ckeji le nu cusku lo tai sampu preti sei la cpicinfo cu jmina
cusku li’u ibabo le remei cu smaji zutse gi’e catlu la alis uu noi cinmo le nu
bredi le nu se tunlo le terdi ibazubo la cpicinfo cu cusku fi la jitfa cakyrespa
fe lu e’e doi slabu ko na co’e ze’a piro le donri li’u i jycy di’a cusku di’e
i lu ke’u mi’a te ckule le xamsi iju do la’e di’u na krici li’u
i lu mi noroi cusku le sedu’u mi na krici sei la alis cu zunti li’u
i lu do ja’a go’i sei la jitfa cakyrespa cu cusku li’u
i lu ko ri’urgau le tance sei la cpicinfo pu le nu la alis ka’e za’ure’u tavla
cu jmina cusku li’u i la jitfa cakyrespa cu di’a co’e
i lu mi’a cilre fu le xagrai i je’u mi’a zvati le ckule ca ro donri li’u
i lu mi ji’a zvati lo donri ckule sei la alis cusku i ei do na tai jgira li’u
i lu xu cilre fi le seljmina sei la jitfa cakyrspa cu xanka milxe retsku li’u
i lu go’i sei la alis cusku i mi’a cilre fi le fasybau e le zgike li’u
i lu xu go’i fi le nu lumci sei la cakyrespa cu cusku li’u
i lu li’a na go’i sei la alis fengu cusku li’u
i lu ua le medomoi na mutce le ka xamgu ckule sei la jitfa cakyrespa cu
surbi’o mutce tonga cusku i le dejnoi be fi le memi’amoi cu se fanmo lu le
fasybau e le zgike ba’e e le nu lumci cu seljmina li’u li’u
i lu do na mutce le ka nitcu ly sei la alis cusku va’o le nu xabju le xamsi
loldi li’u
i lu mi na kakne le nu pleji sei la jitfa cakyrespa cu vruvasxu cusku i mi
cilre le fadni po’o li’u
i lu fy mo sei la alis retsku li’uni’oni’o somo’o lisri fi la jitfa cakyrespa
51
i lu li’a pamai nu ctidu’e gi’e ci’iska sei la jitfa cakyrespa cu spuda i remai
le vo pagbu be le nacycmaci be’o no’u le nu jmina’e e le nu vimcu’a e le nu
pilji’e e le nu fende’a li’u
i lu mi na jimpe fi zo jmina’e sei la alis cusku darsi i ki’a li’u
i la cpicinfo cu spaji lafti le re xance i lu ue paunai xu na jimpe fi zo
jmina’e sei cy ki’asku i ru’a je’upei do jimpe fi zo natfe li’u
i lu go’i sei la alis senpi cusku i le du’u da de natfe cu se smuni le du’u
da onai de ka’e jetnu li’u
i lu ja’o sei la cpicinfo di’a cusku do natfe jimpe i do ja’a bebna va’o le
nu do na jimpe natfe jimpe li’u
i la alis na darsi le nu za’ure’u te preti la’e di’u i abu fa’a la jitfa cakyrespa
cu cusku lu do cilre fi ma ji’a li’u
i lu le cridyske sei la jitfa cakyrespa noi kancu lei seltadni sepi’o lei limna’i
cu cusku i le cridyske no’u le prutce e le cabna ge’u e le xasyske i ji’a le nu
pixra’i zo’u le pixra’i ctuca cu tolci’o sincyfi’e noi zvati paroi ro jeftu i ctuca
fo le nu pixra’i gi’e grasu’u cintai finti li’u
i lu a’u la’e di’u mo sei la alis cusku li’u
i lu ba’e mi ka’enai jarco sei la jitfa cakyrespa cu cusku i mi dukse le ka
tinsa i ji’a la cpicinfo noroi cilre li’u
i lu claxu lo’e temci sei la cpicinfo cu cusku i mi zvati le dzeklu ctuca i ri
tolci’o xasyjukni i go’i li’u
i lu mi ri noroi zvati sei la jitfa cakyrespa cu vruvasxu cusku i ri ctuca fo
ti’e le clacmo e le geisto li’u
i lu go’i i go’i sei la cpicinfo noi ji’a vruvasxu cu cusku li’u i le re danlu
cu gairgau le vo’a xance le vo’a flira
i lu pau do cilre ca ro donri ze’a lo cacra be li xo sei la alis noi djica le
nu sutra galfi le selsnu cu cusku li’u
i lu ze’a lo cacra be li pare ca le pamoi donri e le remoi donri sei la jitfa
cakyrespa cu cusku i li so le cimoi e le vomoi i li xa le mumoi e le xamoi i
li’oli’o li’u
i lu cinri selpla sei la alis ki’asku li’u
i lu la’e di’u krinu le nu zo CIlRE cmene i jdika le ka temci kei lo cacra
be li ba’e CI ca ro djedi be li ba’e RE li’u
i le sidbo cu mutce cnino la alis i abu ze’a pensi pu le nu te pinka fi lu
ja’o je’upei ca le somoi donri e le panomoi donri cu zifre li’u
i lu je’u li’a go’i sei la jitfa cakyrespa cu cusku li’u
i lu mo ca le papamoi donri sei la alis di’a kucli cusku li’u
i lu la’e di’u banzu sera’a le nu ckule sei la cpicinfo cu jditce tonga zunti
i caku ko ta tavla lei nu kelci li’uni’oni’o panomo’o xasyjukni vonseldansu
53
10 ni’oni’o panomo’o xasyjukni
vonseldansu
i la jitfa cakyrespa cu condi vruvasxu gi’e mosra le trixe be pa le limna’i lei
kanla gi’e catlu la alis gi’e troci le nu tavla i ku’i ze’a lo mentu be li ji’ire loi
nu vruvasxu cu dicra le voksa i lu mintu lo’e nu lo bongu cu zunti le galxe
sei la cpicinfo cu cusku li’u i cy co’a gunka le nu desygau gi’e darxi fo le trixe
ibazabo la jitfa cakyrespa cu xruti le ka se voksa kei gi’e di’a selklaku flira
cusku
lu ju’ocu’i do na ze’u xabju le xamsi cnita tosa’a lu mi na go’i sei la alis
cusku li’u toi i ju’ocu’i do noroi penmi lo xasyjukni tosa’a la alis co’a cusku
lu mi paroi vu’irga’e li’u gi’e ku’i sutra sezydicra gi’e cusku lu noroi go’i li’u
toi iseki’ubo do na ka’e se xanri le nu lo’e xasyjukni vonseldansu cu mokau
kukte li’u
i lu ie na go’i sei la alis cusku i ri mo seldansu li’u
i lu ta’a do’u sei la cpicinfo cu cusku i pamai lei dansu pada se linji pa’a
le xamsi korbi li’u
i lu ba’e reda sei la jitfa cakyrespa cu krixa i lo’e pinpedi ku ce’o lo’e
cakyrespa ku ce’o lo’e salmone ku ce’o da si’a li’o ibabo ba le nu mo’u vimcu
ro mivjau le jvinu li’u
i lu la’e di’u ta’e ze’u co’e sei la cpicinfo cu zunti li’u
i lu e’e reroi crakla li’u
i lu roda kansa lo xasyjukni sei la cpicinfo cu krixa li’u
i lu li’a sei la jitfa cakyrespa cu cusku i e’e reroi crakla i e’e penmi le
kansa li’u
i lu e’e cajysi’u lei xasyjukni i e’e xruti po’i le mintu sei la cpicinfo cu
di’a co’e li’u
i lu babo ju’i do’u sei la jitfa cakyrespa di’a cusku i e’e renro li’u
i lu fe lei xasyjukni sei la cpicinfo noi plipe le vacri cu krixa li’u
i lu fi le xamsi serai le selka’e ka darno li’u
i lu e’e limna jersi lei xasyjukni sei la cpicinfo cu krixa li’u
i lu e’e pipcarna ne’i le xamsi sei la jitfa cakyrespa cu krixa li’u
i lu e’e za’ure’u cajysi’u lei xasyjukni sei la cpicinfo cu voksa cladu traji
krixa li’u
i lu e’e xruti le tumla i mo’u pamoi morna sei la jitfa cakyrespa noi suksa
jdikygau le voksa cu cusku li’u i le re danlu noi pu ru’u plipe ze’a la’e di’u
tai lo’e nu fenki cu badri je smaji tsebi’o gi’e catlu la alis
i lu ju’oda’i melbi seldansu sei la alis toldarsi cusku li’u
i lu a’upei do viska lo mupli sei la jitfa cakyrespa cu cusku li’u
i lu a’usai go’i sei la alis cusku li’u
i lu e’e mi’o troci le nu pamoi morna sei la jitfa cakyrespa fi la cpicinfo
cu cusku i mi’o se’a kakne secau lo’e xasyjukni i ma sanga li’u54
la alis. cizra je cinri zukte vi le selmacygu’e
i lu i’e ba’e do go’i sei la cpicinfo cu cusku i mi tolmorji lei valsi li’u
i co’a junri dansu ru’u la alis i ru’inai stapa lei abu jmadegji ca le nu dukse
jbikla i sligau lei xance tezu’e le nu sinxa le rilti ize’abo la jitfa cakyrespa cu
masno je badri mutce sanga lu
e’o sutra doi cakcurnu i ko ti’a zgana ua pa
xajyfi’e noi jbitrixe gi’e me mi rebla stapa
i ui a’a ro le jukni e le respa ca se ganse
gi’e denpa mi le canre i pei do ba kansa dansu
i aipei naipei aipei naipei aipei do ba dansu
i aipei naipei aipei naipei naipei do ba dansu
i do ka’enai se xanri le nu pluka co mokau
ca le nu mi’o se renro fi le xamsi i’a au
i dardukse i dardukse sei cy spuda tolselmansa
doi merlanu ki’e ku’i i mi na ba kansa dansu
i ainai einai ainai einai ainai mi ba dansu
i ainai einai ainai einai einai mi ba dansu
i
i
i
i
na selvai le ni darno sei le pendo ze’i frati
iasai lo drata korbi ca’a drata mlana zvati
le ni darno le glico cu ni jibni be la frans
ko carna doi cakcurnu i ei do ba kansa dansu
i aipei naipei aipei naipei aipei do ba dansu
i aipei naipei aipei naipei naipei do ba dansu
li’u i lu ki’e i le nu dansu zo’u mutce cinri fa le nu catlu sei la alis noi
mutce gleki le nu uo mulno cu cusku i mi ja’asai nelci le cinri selsanga be
sera’a lo’e merlanu li’u
i lu a’a lo’e merlanu zo’u sei la jitfa cakyrespa cu cusku do my pu ca’a
viska li’apei li’u
i lu go’i sei la alis cusku i mi my so’iroi viska vi le sairpaln- sei abu sutra
sezydicra li’u
i lu mi na djuno le du’u makau stuzi la sairpaln sei la jitfa cakyrespa cu
cusku i ku’i do va’o le nu tai so’iroi viska my cu se slabu li’a le nu makau
my jvinu li’u
i lu ia sei la alis pensi spuda le my rebla cu nenri le my moklu i my cpana
lo’e nabyspi li’u
i lu do srera tu’a lo’e nabyspi sei la jitfa cakyrespa cu cusku i lo’e nabyspi
cu se jisybi’o va’o lo’e nu jinru le xamsi i ku’i le my rebla ja’a nenri le
my moklu i la’e di’u se krinu sei caku la jitfa cakyrespa cu sipfru ke kanla
ga’orgau i ko ta tavla le krinu e ro srana sei fi la cpicinfo cu cusku li’u
i lu se krinu sei la cpicinfo cu cusku le nu my ba’e ja’a kansa lo’e xasyjiknu
le nu dansu i seki’ubo my se renro fi le xamsi i seki’ubo my farlu lo darno ini’oni’o panomo’o xasyjukni vonseldansu
55
seki’ubo my carmi setca le rebla le moklu i seki’ubo my ka’enai tolsetca i uo
li’u
i lu ki’e sei la alis cusku i cinri mutce i mi pu noroi djuno lo tai mutce
lo’e merlanu li’u
i lu do’a mi do ka’e tavla lo se jmina sei la cpicinfo cu cusku i xu do djuno
le du’u makau krinu le nu zo labyfi’e cmene lo’e merlanu li’u
i lu mi la’e di’u noroi pensi sei la alis cusku i ma krinu li’u
i lu my kurji lo’e jufra e lo’e selsku sei la cpicinfo cu junri spuda li’u
i la alis mulno le ka se cfipu i lu uanai kurji lo’e jufra e lo’e selsku sei abu
preti tonga rapsku li’u
i lu a’a do ma pilno le nu kurji lo’e do selsku sei la cpicinfo cu cusku i
va’i ma cipra le ka gendra li’u
i la alis ze’a pensi pu le nu danfu i lu la jbofi’e cu go’i pe’i li’u
i lu ie la lobyfi’e va’inai i le genra ni’a le xamsi sei la cpicinfo cu di’a condi
voksa cusku cu se cipra lo labyfi’e i ka’udai li’u
i lu mi romu’ei le du’u mi merlanu cu cusku sei la alis noi za’o pensi le
selsanga cu cusku fi le xajyfi’e fe lu fi’inai do’u e’o darsta i mi’a na djica le
nu do mi’a kansa li’u li’u
i lu bilga le nu xy kansa sei la jitfa cakyrespa cu cusku i no clite finpe cu
rivbi lo xajyfi’e li’u
i lu ue je’upei sei la alis spaji mutce tonga cusku li’u
i lu li’a go’i sei la jitfa cakyrespa cu cusku i mu’a va’o le nu lo finpe cu
te preti fo mi kei mi cusku lu do ma friti le do xajyfi’e li’u li’u
i lu xu do skudji zo xasyvi’e sei la alis cusku li’u
i lu mi skudji lo’e se cusku be mi sei la jitfa cakyrespa cu jgicro tonga
spuda li’u i la cpicinfo cu minsku lu e’e do mi’a tavla su’o le do selfri li’u
i lu mi do ka’e tavla le mi selfri pe co’a le zi cerni sei la alis toldarsi milxe
cusku i ku’i na prali fi le nu peixru le purlamdei i ki’ubo mi drata prenu ca
py li’u
i lu ko ciksi piro la’e di’u sei la jitfa cakyrespa cu cusku li’u
i lu o’onai na go’i i pamai lo’e selfri sei la cpicinfo cu sutydji tonga cusku
i lo’e velcki cu ze’u oi co’e li’u
i la alis co’a tavla fi lei abu selfri pe co’a le nu pare’u viska la blabi ractu
i abu milxe le ka xanka la’e di’u kei ca le cfari i le re danlu abu mutce jibni
gi’e mlana i dy ganra mutce kargau lei kanla e le moklu i ku’i abu zenba le
ka darsi ca le nu ca’o co’e i lei se tirna cu prane smaji co’u le nu abu pencu le
pagbu pe sera’a le nu abu sitsku lu do tolcitno doi paf uiliam li’u la ciftoldi
fau le nu lei valsi cu fricybi’o icaku la jitfa cakyrespa cu ze’u sakyvasxu gi’e
cusku lu la’e di’u mutce le ka cizra li’u
i lu traji le ka cizra fo lei cizra sei la cpicinfo cu cusku li’u56
la alis. cizra je cinri zukte vi le selmacygu’e
i lu roda fricybi’o sei la jitfa cakyrespa rere’u pensi cusku i mi djica le
nu tirna le nu ta ca troci le nu sitsku da i ko ta skumi’e le nu co’a co’e li’u i
jycy catlu la cpicinfo tai le nu jinvi le du’u cy catni la alis
i lu ko sa’irbi’o gi’e sitsku lu lazni se voksa li’u sei la cpicinfo cu cusku
li’u
i lu ue lei danlu cu mutce minde gi’e gasnu le nu sitsku loi selcli sei la alis
pensi i dunli lo’e nu mi ve ckule li’u i ku’i abu sa’irbi’o gi’e co’a sitsku i ku’i
le abu menli cu culno le xasyjukni vonseldansu ja’e le nu abu ja’aru’e djuno
le du’u abu cusku makau i lei valsi ca’a cizra mutce barkla i lu
xasyjukni se voksa i cusku ia ti’e
lu do mi za’o jukpa i ei gau kresi’e
li’u gi’e zbipilno le nu vo’a cnici
le ka dasri joi batke e ro si’a vrici
i ca le nu le canre cu sudga ku cmila
gi’e tavla co ckasu brafi’e se cfila
i ii ku’i ca le nu le xamsi cu banro
kei le voksa cu binxo lo sance tolkanro
i lu di’u frica le ta’e se cusku be mi bei ca le nu mi verba sei la cpicinfo
cu cusku li’u
i lu ju’a mi di’u pu noroi tirna sei la jitfa cakyrespa cu cusku i ku’i simlu
le ka nalfadni nonselsmu li’u
i la alis noda cusku i abu ca’o zutse to le flira cu se sarju le xance toi gi’e
kucli le du’u xukau ca de ba za’ure’u rarna fasnu
i lu mi djica le nu ciksi fi mi sei la jitfa cakyrespa cu cusku li’u
i lu ta ka’enai ciksi sei la cpicinfo cu sutra cusku i e’e di’a co’e le jersi
pempau li’u
i lu ku’i lei batke xu sei la jitfa cakyrespa cu za’o co’e i ta’i ba’e ma pilno
le nazbi le nu cnici li’u
i lu pamoi be lei nundansu stapa sei la alis cusku li’u i ku’i abu mutce se
cfipu piro le cuntu gi’e djica le nu le selsnu cu cenba
i lu e’e di’a co’e le jersi pempau sei la cpicinfo rere’u naldenpa cusku i
co’a co’e lu mi pagre le purdi li’u li’u
i la alis na darsi le nu na tinbe i abu birti le du’u ba srera barkla gi’e di’a
desku voksa cusku lu
mi pagre le purdi i i’e se funjdi
i le ctecpi le tirxu vi kansa lo nuncti
i ty le se snuji e ia le te snuji
cu citka ca le nu cy cpacu le smucini’oni’o panomo’o xasyjukni vonseldansu
57
i ba le nu mulno uo kei cy te dunda
le palta noi ke’a cy ka’e se tunta
i ca le nuncabna le tirxu cu brejbi
le nu pilno le dakfu –
i lu ma prali fi le nu sitsku ro di’u sei la jitfa cakyrespa cu zunti va’o le
nu do na ca’o ciksi i traji le ka cfipu kei fo lei mi se tirna li’u
i lu go’i i pe’i ei sisti sei la cpicinfo cu cusku li’u i la alis mutce le ka gleki
le nu tai zukte
i lu e’upei mi’a troci lo drata morna be fi le xasyjukni vonseldansu sei la
cpicinfo cu di’a cusku iji aupei la jitfa cakyrespa cu sanga da do li’u
i lu a’e e’o sanga pe’u doi jitfa cakyrespa sei la alis spuda li’u i le nu abu
tai sutra spuda cu rinka le nu la cpicinfo cu cusku sepi’o lo jgicro tonga lu
i’a ka’enai jimpe le nu makau pluka i ko sanga lu cakyrespa stasu li’u ta vau
aipei doi slabu li’u
i la jitfa cakyrespa cu condi vruvasxu gi’e co’a sanga di’e sepi’o lo voksa
noi so’oroi dicra
melbi bo stasu ricfu je crino
denpa fi lo vaurcnino
i pronalka’e kukselzbasu
stasu co vanci melbi bo stasu
stasu co vanci melbi bo stasu
me–elbi bo sta–asu
me–elbi bo sta–asu
sta–asu co va–a–anci
melbi bo melbi bo stasu
melbi bo stasu i roda kecti
le re’ucti ja fi’ecti
i no da xanka le nu ckasu
da le nu djica le melbi bo stasu
da le nu djica le melbi bo stasu
me–elbi bo sta–asu
me–elbi bo sta–asu
sta–asu co va–a–anci
melbi bo melbi – BO STAsu
i lu e’e rapli sei la cpicinfo cu krixa li’u i la jitfa cakyrespa puzi co’a rere’u
sanga ca le nu lo selkrixa no’u lu le nunpai cu cfari li’u darno se tirna
i lu e’e sei la cpicinfo cu krixa li’u i cy jgari la alis fo le xance gi’e sutra
cliva gi’e na denpa le nu mo’u sanga58
la alis. cizra je cinri zukte vi le selmacygu’e
i lu le nunpai cu mo sei la alis vaxyselnandu cusku ca le nu bajra i ku’i
la cpicinfo cu spuda lu e’e li’u po’o gi’e sutyze’a bajra ca’o le nu bleze’a to
se bevri le brife poi jersi vo’a toi fa lei badri valsi po’u di’e
sta–asu co va–a–anci
melbi bo melbi bo stasuni’oni’o papamo’o ma zerle’a lei rutytisna
59
11 ni’oni’o papamo’o ma zerle’a lei
rutytisna
i la risna noltrunau e la risna noltruni’u cu zutse le vo’a nolstizu ca le nu
abu joi cy tolcliva i lo barda so’imei cu jmaji le sruri i ro klesi be loi cmalu
cipni joi danlu be’o e ji’a le karda romei i le nolse’u cu sanli ca’u le remei
gi’e se rinju lo linsi gi’e jbini lo sonci remei noi fanta i jibni la noltrunau fa
la blabi ractu noi jgari nu’i ge lo tabra lo xance gi lo skapi te ciska clanu le
drata i satci midju le kumfa fa lo jubme noi se cpana lo barda palne be loi
rutytisna noi tai xamgu se jvinu ja’e le nu la alis xagji ri’a le nu catlu i lu au
mulgau le nunpai sei abu pensi gi’e fairgau le cidja li’u i ku’i la’e di’u simlu
le ka na lakne i seki’ubo abu co’a catlu ro sruri be abu tezu’e le nu le temci
cu culno
i la alis pu noroi zvati lo’e nunpai kumfa gi’e ku’i pu ca’a tcidu lo srana
be ky loi cukta gi’e se pluka le nu facki le du’u djuno le du’u makau cmene
so’a zvati i lu ta pajni sei abu sezysku ki’u le nu ta dasni lo barda krebasti
li’u
i ta’o le pajni cu du la noltrunau noi dasni le nolmapku lo’e cpana be le
krebasti to ko catlu le craxra va’o le nu do djica le nu viska le nu dasni ta’i
makau toi gi’enaisai simlu le ka kufra i ju’o na melbi mapti
i lu ta pairkamni tsina sei la alis pensi i lei va pare danlu to ei abu cusku
zo danlu ki’u le nu ge su’o dy mabru gi su’o dy cipni toi cu pairkamnycmi
pe’i li’u i abu ji’iciroi cusku le romoi valsi gi’e jgira mutce ki’u le nu jinvi to
drani toi le du’u so’usai cmalu nixli le me abu moi cu djuno le du’u makau
smuni i ku’i zo paicmi ji’a mapti banzu
i ro le pare pairkamnycmi cu zuktce ciska fi lo tanbo i lu tu ma zukte sei
la alis fi la cpicinfo cu tolylau cusku i tu ka’enai ciska da pu le nu le nunpai
cu cfari li’u
i lu tu ciska le tu cmene sei la cpicinfo cu tolylau spuda ki’u le nu terpa
lo’e nu tolmorji pu le fanmo be le nunpai li’u
i lu ue bebna sei la alis co’a cladu je fengu voksa cusku li’u i ku’i abu
sutra sisti ki’u le nu la blabi ractu cu krixa lu ei smaji bu’u le kumfa li’u i
la noltrunau co’a dasni le vistci gi’e xanka catlu le sruri tezu’e le nu facki le
du’u makau tavla
i la alis ka’e viska to frili tai le nu da’i catlu ga’u le janco be py toi le nu
ro le pairkamnycmi cu ciska lu ue bebna li’u le py tanbo kei gi’eji’asai ka’e
tilvi’a le nu paboi py na se slabu lei lerfu pe zo bebna gi’e nitcu le nu cpedu
le nu se jungau kei le lamji i lu ba melbi kalsa fa lei tanbo pu le nu le nunpai
cu mulno sei la alis pensi li’u
i pa le pairkamnycmi cu pilno lo pinsi noi vrumli cupra i li’a la alis na
ka’e renvi la’e di’u gi’e klama fo le sruri be le kumfa gi’e ti’erbi’o py gi’e
bazi kakne le nu lebna le pinsi py i abu tai sutra ja’e le nu le selkecti ke
cmalu pairkamnycmi no’u la bil po’u le rebyrespa na ka’e facki le du’u le
pinsi makau binxo isemu’ibo by ba le nu ve’u sisku py ro sruri cu bilga le60
la alis. cizra je cinri zukte vi le selmacygu’e
nu ciska sepi’o lo degji ze’a le djedi velvi’u i la’e di’u tolmutce le ka prali kei
ki’u le nu noda seja’e barna le tanbo
i lu doi noisku ko tcidu le zerfuzyxu’a selsku sei la noltrunau cu cusku
li’u
i caku la blabi ractu cu ciroi tolsakci le tabra gi’e tolgurgau le skapi te
ciska slanu gi’e tcidu bacru di’e
la noltruni’u pe le risna cu zbakukte loi rutytisna
ze’a lo crisa djedi
i le nolse’u pe le risna cu zerle’a loi rutytisna
gi’e darbevri bredi
i lu ko pensi le do se paijdi sei la noltrunau fi le pairkamni cu cusku li’u
i lu ei za’o na go’i i ei za’o na go’i sei la ractu cu sutra zunti i ei lo mutce
cu purci la’e di’u li’u
i lu ko klagau le pamoi zgana sei la noltrunau cu cusku li’u i la blabi
ractu cu ciroi tolsakci le tabra gi’e krixa lu ju’i pamoi zgana li’u
i le pamoi zgana cu du la mapypre noi nerkla gi’e jgari nu’i ge lo tcati
kabri le xance gi lo nanba joi matne le drata i lu ko mi fraxu doi nolba’i sei
my co’a cusku le nu mi ti nerbevri i ku’i mi na mo’u pinxe le tcati ca le nu
mi se klagau li’u
i lu ei do pu mo’u go’i sei la noltrunau cu cusku i ca ma do co’a go’i li’u
i la mapypre cu catlu la cibmasti cicyractu noi pu klaje’i my le kumfa
gi’e
kansa la sipsmacu i lu le pavomoi be le cibmasti pe’i sei cy cusku li’u
i lu pamumoi sei la cibmasti cicyractu cu cusku li’u
i lu paxamoi sei la sipsmacu cu jmina li’u
i lu ko ciska la’e di’u sei la noltrunau fi le pairkamni cu cusku li’u i le
pairkamni cu sutra ciska le ci detri le py tanbo gi’e sujykanji fi dy gi’e galfi
le se kanji lo rupnu joi fepni
i lu ko vimcu le do mapku sei la noltrunau fi la mapypre cu cusku li’u
i lu ti na me mi moi sei la mapypre cu cusku li’u
i lu zerle’a sei la noltrunau fa’a le pairkamni cu ki’asku li’u i py zi notci’a
le fatci
i lu mi ti vecnu sei la mapypre cu jmina ciksi i mi no ti ponse i mi mapypre
li’u
i caku la noltruni’u co’a dasni le vistci gi’e co’a ze’a catlu la mapypre noi
labybi’o gi’e xanka tarti
i lu ko dunda le do datni sei la noltrunau cu cusku i ko na xanka ija mi
da do zivi catrymi’e li’uni’oni’o papamo’o ma zerle’a lei rutytisna
61
i la’e di’u nasai simlu le ka darsygau le zgana noi za’o slilu fi le nu sanli
fi lo jamfu ku fa’u le drata kei gi’e xanka catlu la noltruni’u gi’e se cfipu
batyvi’u lo barda spisa le tcati kabri ne seba’i le nanba joi matne
i caku la alis ganse lo cizra noi cfipu abu co’u le nu facki le du’u makau
fasnu i abu ca’o co’a za’ure’u barda banro gi’e pamai jdice le nu cliva le
kumfa kei gi’e ku’i remai jdice le nu stali ze’a le nu le canlu cu banzu
i lu au do na tai catke sei la sipsmacu noi zutse lamji abu cu cusku i mi
ka’eru’e vasxu li’u
i lu mi ka’enai rivbi sei la alis cumla cusku i mi ca’o banro li’u
i lu ei do na vi banro sei la sipsmacu cu cusku li’u
i lu ko na bebna tavla sei la alis darsyze’a cusku i ju’o do ji’a ca’o banro
li’u
i lu go’i i ku’i mi banro sekai lo ka racli sutra sei la sipsmacu cu cusku i
na tai ckasu go’i li’u i sy tolgei mutce sa’irbi’o gi’e pagre le kumfa le drata
fanmo
i ze’a la’e di’u la noltruni’u noroi sisti le nu catlu la mapypre kei gi’e
cusku ca le nu la sipsmacu cu pagre le kumfa kei fi pa le nunpai pulji lu ko
bevri le liste be lei sanga pe le romoi ke zgike se tigni li’u i la mapypre cu
tai desku ja’e le nu le re cutci cu nalseldasybi’o
i lu ko dunda le do datni sei la noltrunau rere’u fengu cusku ija do te
catrymi’e gi’u xanka li’u
i lu mi pindi doi nolba’i sei la mapypre cu co’a desku voksa cusku i mi
puzi co’a pinxe le mi tcati to zi lo jetfu be li ji’isu’epa toi i le nanba joi matne
ca’o cinlyze’a i le tcati cu tergu’i li’u
i lu le mo cu tergu’i sei la noltrunau cu cusku li’u
i lu ty pamoi lei go’i sei la mapypre cu spuda li’u
i lu li’a ty pamoi zo tergu’i sei la noltrunau cu kinli cusku i xu do jinvi le
du’u mi bebna i e’e di’a co’e li’u
i lu mi pindi sei le mapypre cu di’a co’e i so’eda cu tergu’i ba la’e di’u i
ku’i la cibmasti cicyractu cu cusku li’u
i lu mi na go’i sei la cibmasti cicyractu cu sutra zunti li’u
i lu do ja’a go’i sei la mapypre cu cusku li’u
i lu mi tolxu’a sei la cibmasti cicyractu cu cusku li’u
i lu ta tolxu’a sei la noltrunau cu cusku i ko tolju’i le di’u pagbu li’u
i lu no’i la sipsmacu cu cusku sei la mapypre cu di’a co’e li’u i my xanka
ke sruri catlu tezu’e le nu zgana le nu xukau sy ji’a tolxu’a i ku’i sy tolxu’a
noda gi’e carmi sipna
i lu baku sei la mapypre cu di’a cusku mi za’ure’u katna lo nanba joi
matne li’u
i lu ku’i la sipsmacu ma cusku sei pa le pairkamnycmi cu te preti li’u
i lu mi ri na morji sei la mapypre cu cusku li’u
i lu ei do morji sei la noltrunau cu notsku ija mi da do catrymi’e li’u62
la alis. cizra je cinri zukte vi le selmacygu’e
i la mapypre noi dunku mutce cu falcru le tcati kabri e le nanba joi matne
gi’e sanli fi pa le cidni i lu mi pindi doi nolba’i sei my co’a co’e li’u
i lu do pindi le ka tavla certu sei la noltrunau cu cusku li’u
i caku pa le smacrkobaiu cu geirki’a gi’e bazi se rinju lei nunpai pulji to
zo rinju cu rufsu valsi i mi ciksi le nu ta’i makau zukte i py ponse lo barda
ke bukpu dakli noi ka’e ganlo sepi’o loi dasri i py le smacrkobaiu cu setca dy
gi’e zutse toi
i lu mi gleki le nu mi viska la’e di’u sei la alis pensi i mi so’iroi tcidu fi loi
karni ca le mo’u nunpai lu troci le nu xanvruzau noi bazi se rinju lei nunpai
pulji li’u gi’e pu noroi jimpe le du’u makau smuni li’u
i lu e’a do va’o le nu la’e di’u cu pirosi’e le do se djuno be fi le cuntu cu
nitkla sei la noltrunau cu di’a cusku li’u
i lu mi ka’enai klama lo nitmau sei la mapypre cu cusku i mi cpana le
loldi li’u
i e’a va’o la’e di’u do nitytse sei la noltrunau cu spuda li’u
i caku le drata smacrkobaiu cu geirki’a gi’e se rinju
i lu a’u mo’u smacrkobaiu sei la alis pensi i caku mi’a xagmau li’u
i lu mi zmanei le nu mo’u tcati pinxe sei la mapypre cu cusku li’u i my
xanka catlu la noltruni’u noi tcidu le liste be lei sanga
i lu e’a klama sei la noltrunau cusku li’u i la mapypre cu sutra cliva le
kumfa secau le nu denpa ji’asai le nu dasni lei cutci
i lu ije ko le stedu tu vimcu bu’u le bartu sei la noltruni’u fi pa le pulji
cu jmina cusku li’u i ku’i la mapypre na ka’e se viska pu le nu le pulji cu
tolcliva le vorme
i lu ko klagau le jersi zgana sei la noltrunau cu cusku li’u
i le jersi zgana cu du le jukpa pe la noltroni’u i jy jgari le tsaprpiperi
tanxe le xance i la alis cu smadi le du’u du makau kei pu le nu jy klama le
kumfa kei ki’u le nu ro le prenu poi jibni le vorme cu co’a senci
i lu ko dunda le do datni sei la noltrunau cu cusku li’u
i lu na go’i sei le jukpa cu cusku li’u
i la noltrunau cu xanka catlu la blabi ractu noi tolylau voksa cusku lu ei
le nolba’i cu kuclanli le vi zgana li’u
i lu i’a o’o i’a sei la noltrunau cu tolgleki li’u i ny ba le nu kucysimgau
lei birka gi’e frumu fa’a le jukpa co’u le nu le ny kanla cu jibni le nu na ka’e
se viska cu condi voksa cusku lu ma te zbasu lo’e rutytisna li’u
i lu lo’e tsaprpiperi ra’u sei le jukpa cu cusku li’u
i lu lo’e satyjisra sei lo sipna voksa noi trixe jy cu cusku li’u
i lu ko selkarlygau la va sipsmacu sei la noltruni’u cu krixa i ko le stedu
ta vimcu i ko ta barklagau le kumfa i ko ta rinju i ko ta tunta i ko le zbikre
cu vimcu li’u
i ze’a lo mentu be li so’o le kumfa cu kalsa ca’o le nu le sipsmacu gau
barkla i ca le nu cnici xruti kei le jukpa ba’o cancini’oni’o papamo’o ma zerle’a lei rutytisna
63
i lu na vajni sei la noltrunau cu surla mutce cusku i ko klagau le jersi
zgana li’u i ny tolylau tonga jmina cusku fi la noltruni’u fe lu i’u doi dirba
ei ba’e do kuclanli le jersi zgana i le nu go’i cu mutce corgau mi le sedycra
li’u
i la alis cu catlu la blabi ractu noi juxre co’e le liste ku’o gi’e mutce kucli
le du’u le jersi zgana cu mokau i lu za’o na mutce le ka datni sei abu sezysku
li’u i uedaisai la blabi ractu sepi’o le kinli je cmalu voksa cu bacru tcidu le
cmene po’u zo alisni’oni’o paremo’o le sidydatni po’e la alis.
65
12 ni’oni’o paremo’o le sidydatni po’e la
alis.
i lu mi zvati sei la alis krixa li’u i abu ze’i tolmorji le du’u abu ba’o banro
lo mokau barda ze’a le puzi mentu be li so’u i abu tai sutra plipe ja’e le nu
falgau le pairkamni tsina sepi’o le skaci korbi gi’e renro ro le pairkamnycmi lei
stedu be le cnita premei i lei pairkamnycmi cu kalsa preja i la’e di’u morjygau
la alis fi lo nu abu se snuti le nu falgau lo slofi’e tanxe ca le purlamjeftu
i lu u’u i e’osai ko mi fraxu sei abu dunku tonga ki’asku li’u i abu co’a
crepu lei pairkamnycmi le loldi rai le ka sutra kei ki’u le nu le slofi’e snuti
za’o stali le abu menli i abu tolsatci te sidbo fi le du’u ga ze’i ei crepu gi’e
punji py le pairkamni tsina gi py ba mrobi’o
i lu le nunpai na ka’e di’a fasnu sei la noltrunau cu junri mutce voksa
cusku pu le nu ro le pairkamnycmi cu xruti le drani selzva i ba’e ro sei ny
rere’u basna mutce cusku li’u i ny catlu la alis ca le nu cusku
i la alis catlu le pairkamni tsina gi’e viska le nu abu pu punji seja’e le nu
sutra kei le rebyrespa ja’e le nu le ry stedu cu cnita i le se kecti cu sligau le
rebla tai lo nu tolgei kei gi’e ka’enaisai muvdu i abu boi ry bargau gi’e drani
punji i lu na mutce le ka vajni sei abu sezysku i pe’i le fatne le se fatne cu
dunli le ka makau prali le nunpai ce’u li’u
i le pairkamni ca le nu ge py ba’oru’e xruti fi le jenca po’u le nu se dicra
gi ro le tanbo e ro le pinsi cu se tolcirko gi’e se dunda fi py cu co’a tolylazni
ciska lo lisri be le fasnu i go’i fa ro boi py po’u na’e bo le rebyrespa noi simlu
le ka dukse le ka se sfasa kei le nu zukte lo drata be le nu kalri moklu zutse
gi’e gapru catlu le drudi be le kumfa
i lu do ma djuno le cuntu sei la noltrunau fi la alis cusku li’u
i lu noda sei la alis cusku li’u
i lu xu nosai da sei la noltrunau cu za’o co’e li’u
i lu nosai da sei la alis cu cusku li’u
i lu la’e di’u cu mutce le ka vajni sei la noltrunau fa’a le pairkamni cu
cusku li’u i py co’a ciska di’u le tanbo ca le nu la blabi ractu cu zunti i lu
li’a zo tolvajni cu se skudji do doi nolba’i sei ry sinma mutce tonga cusku
li’u i ku’i ry frumu gi’e flira snigau ca le nu tavla
i lu li’a mi skudji zo tolvajni sei la noltrunau cu sutra cusku li’u i ny ca’o
tolylau sezysku lu vajni i tolvajni i tolvajni i vajni li’u tai le nu cipra le ka
makau pe ce’u xagmau kei lei valsi
i so’o le pairkamnycmi cu ciska zo vajni i so’o boi py zo tolvajni i la alis
ka’e viska ki’u le nu jibni co banzu le nu catlu lei py tanbo i lu ku’i nasai
vajni sei abu pensi sezysku li’u
i caku la noltrunau noi pu ze’a zukte ciska fi le ny notci cukta cu cusku
lu ei smaji li’u gi’e bacru tcidu fi cy fe lu le voremoi javni zo’u ro prenu poi
galtu minli li za’upa cu bilga le nu cliva le kumfa li’u
i roda catlu la alis66
la alis. cizra je cinri zukte vi le selmacygu’e
i lu mi na galtu minli li pa sei la alis cusku li’u
i lu do go’i sei la noltrunau cu cusku li’u
i lu go’i li ji’ire sei la noltruni’u cu jmina li’u
i lu iseju ainai mi cliva sei la alis cusku iji’a jy na fadni javni i do jy cazi
finti li’u
i lu jy tolcitrai lei javni pe le cukta sei la noltrunau cu cusku li’u
i lu ganai go’i gi ei jy pamoi sei la alis cusku li’u
i la noltrunau cu labybi’o gi’e sutra polje le notci cukta i lu ko pensi le
do se paijdi sei la noltrunau fi le pairkamni cu lauble je desku voksa cusku
li’u
i lu lo drata datni za’o ba se jarco pe’u doi nolba’i sei la blabi ractu noi
sutra plipe cu cusku i le vi pelji puzi se cpacu li’u
i lu ma se ciska fi ta sei la noltruni’u cu cusku li’u
i lu mi ti za’o na kargau sei la blabi ractu cu cusku i ku’i ti simlu le ka
xatra fi le pinfu fe y da li’u
i lu ju’o go’i sei la noltrunau cu cusku ijonai ti xatra lo no da i ku’i ka’u
la’e di’u rirci li’u
i lu ma se judri sei pa le pairkamnycmi cu cusku li’u
i lu nasai se judri sei la blabi ractu cu cusku i je’u no da se ciska fi le
bartu li’u i ry tolplo le pelji ca le nu tavla kei gi’e jmina lu pa’e ti na xatra
i ti penpau selcmi li’u
i lu xu le ciska tarmi cu me le pinfu moi sei lo drata pairkamnycmi cu te
preti li’u
i lu na go’i sei la blabi ractu cu cusku i la’e di’u cu traji le ka cizra li’u
to ro le pairkamnycmi cu simlu le ka se cfipu toi
i lu ja’o py fukygau ta le ciska tarmi pe lo drata sei la noltrunau cu cusku
li’u to ro le pairkamnycmi cu xruti le ka cikygei toi
i lu pe’u doi nolba’i sei la nolse’u cu cusku mi tu na ciska i ji’a no da ka’e
je’urja’o le du’u mi ja’a go’i i no cmene cu zvati le fanmo be tu li’u
i lu le cuntu cu xlaze’a va’o le nu do na ciska le do cmene sei la noltrunau
cu cusku i ba’e ju’o do zukte fi le nu palci ibo do romu’ei le du’u na go’i cu
ja’a pu ciska le do cmene tai tu’a lo’e stace li’u
i kampu fa le nu xanvruzau la’e di’u noi pamoi co tolbebna selsku la
noltrunau ca le cabdei
i lu la’e di’u cu jetyja’o le du’u ta zerzu’e sei la noltruni’o cu cusku li’u
i lu la’e di’u cu jetyja’o noda poi simsa sei la alis cusku i ua do na djuno
ji’asai le du’u makau se ciska li’u
i lu ko tcidu sei la noltrunau cu cusku li’u
i la blabi ractu co’a dasni le vistci i lu ei mi go’i co’a ma pe’u doi nolba’i
sei ry retysku li’u
i lu co’a le krasi sei la noltrunau cu junri cusku ko ca’o go’i co’u le fanmo
ibabo ko sisti li’uni’oni’o paremo’o le sidydatni po’e la alis.
67
i di’e penmi co se tcidu la blabi ractu
i ti’e do ta vitke ca’a
i do tu tavla mi
i cu’u ta ge mi preza’a
ginai mi limna di
i cu’u tu mi pu vi sanli
to mi’o djuno toi
i ganai ta za za’o lanli
gi ma do dimna oi
i dunda fa mi pa da ta
i go’i re da tu
i do se xruti le ro da
noi me mi moi za pu
i ga nai ga mi gi ta iu
se cuntu le vi fasnu
gi ia tu lacri do le nu
do zifre xruti gasnu
i pe’i do pu le nu tcini
le nu se fengu ta
cu fanta zunti gi’e jbini
uo tu joi mi joi ra
i tu na djuno ei gau ko
le du’u ta ru zmanei
i ei se mipri mi joi do
ro drata le nu ca nei
i lu la’e di’u cu vajrai lei datni poi se tirna ca le cabdei sei la noltrunau
noi simymosra lei xance cu cusku i seki’ubo ei le pairkanmi li’o li’u
i lu mi va’o le nu py di’u ka’e ciksi sei la alis cusku to abu banro lo tai
barda ze’a le puzi mentu be li so’u ja’e le nu abu nasai terpa le nu zunti ny
toi cu dunda lo rupnu py i ba’e mi na jinvi le du’u lo smuni selci ji’asai cu
zvati di’u li’u
i ro le pairkamnycmi cu ciska fi le tanbo fe lu ba’e ta na jinvi le du’u lo
smuni selci ji’asai cu zvati di’u li’u gi’enai ku’i troci le nu ciksi le pelji
i lu le nu noda smuni di’u sei la noltrunau cu cusku cu fanta lo barda
raktu ki’u le nu einai mi’a troci le nu facki lo smuni i ku’i ju’ocu’i sei ny noi
ke’a lei penpau cu pejgau le cidni gi’e catlu sepi’o pa kanla cu di’a cusku
i pe’i mi viska lo smuni i lo’u ginai mi limna di li’u i ju’i do’u je’upei do
ka’enai limna di sei ny fa’a la nolse’u cu jmina li’u68
la alis. cizra je cinri zukte vi le selmacygu’e
i la nolse’u cu badri daskygau le stedu i lu xu mi simlu le ka ka’e go’i sei
ny cusku li’u to ju’osai ny noi marji lo jarple cu na simlu toi
i lu i’e sei la noltrunau cu cusku li’u i ny di’a tolylau bacru lei penpau i
lu lu to mi’o djuno toi li’u mapti li’a le pairkamni i lu i dunda fa mi pa da
ta i go’i re da tu li’u i ua ju’o la’e di’u nu ta fairgau lei rutytisna li’u
i lu ku’i di’a co’e lu i do se xruti le ro da li’u sei la alis cusku li’u
i lu ua ry zvati ta sei la noltrunau noi jarco lei rutytisna noi cpana le
jubme cu jinga cusku i noda ka’e klimau la’e di’u i ku’i lu pu le nu tcini le nu
se fengu ta li’u i do noroi fengu doi dirba pe’i je’upei sei ny fi la noltruni’u
cu cusku li’u
i lu noroi sei la noltruni’u cu fengu mutce cusku li’u i ny renro lo xinmo
vasru le rebyrespa ca le nu tavla i to la bil uu pu de’a ciska fi le tanbo lo
degji imu’ibo dy na mornygau i ku’i by cazi di’a co’e sepi’o le xinmo noi
carvi le by flira ku’o ze’a le nu xy renvi toi
i lu seki’ubo lei valsi do na mapti sei la noltrunau cu cusku li’u i ny cisma
catlu le sruri i morsi smaji
i lu mi pu vlakei sei la noltrunau cu jgicro tonga jmina li’u i roda cmila
i lu e’i le pairkamni cu pensi le se paijdi sei la noltrunau ji’irenore’u le djedi
cu cusku li’u
i lu na go’i i na go’i sei la noltruni’u cu cusku i le se sfami’e cu pamoi i
le se paijdi cu za’umoi li’u
i lu bebna je nonselsmu sei la alis cladu cusku i ionai oi pamoi fa le se
sfami’e li’u
i lu ko ri’urgau le do tance sei la noltruni’u noi zirpu binxo cu cusku li’u
i lu ai mi na go’i sei la alis cu cusku li’u
i lu ko le stedu ta vimcu sei la noltruni’u cu voksa launrai krixa li’u i no
da muvdu
i lu ma do terpa sei la alis noi ca ba’o banro le abu ta’e barda cu cusku i
ga’i do na’e drata lo kardymei li’u
i caku le karda romei cu tolfarlu le vacri gi’ebabo farlu la alis i abu milxe
krixa ri’a lo nunterpa zu’u e lo nunfengu zu’unai gi’e troci le nu rivbi ky i
abu facki le du’u abu vreta le rirxe korbi fau le stedu cu cpana le galtupcra
be le mensi noi xendo vimcu loi morsi pezli noi ba’o farlu le abu flira lei tricu
i lu ko cikna doi alis doi dirba sei le mensi cu cusku i ue do ze’u sipna li’u
i lu u’e mi senva lo tai cizra sei la alis cusku li’u i abu tavla le mensi ro
le cizra se lifri poi do ke’a puzi ca’o tcidu i le mensi ca le nu mo’u go’i cu
cinba abu gi’e cusku lu je’u ju’o cizra se senva doi dirba i ku’i ko ca bajra
klama tu’a le tcati i ca’o lerci binxo li’u i la alis sa’irbi’o gi’e bajra gi’ecabo
pensi le du’u le se senva cu se manci kei pa’e
i ku’i le mensi cu zutse za’o le nu abu cliva kei gi’e vregau le stedu le
xance gi’e catlu le nu le solri cu farlu kei gi’e pensi le cmalu no’u la alis ge’u
e ro le abu se manci se lifri i le mensi ji’a co’a senva sa’enai i senva la’e di’eni’oni’o paremo’o le sidydatni po’e la alis.
69
i pamai my senva la alis i lei abu cmalu xance cu za’ure’u ca’o jgari le my
cidni i lei abu carmi selci’i kanla cu catlu lei me my moi i my ka’e tirna le
satci tonga be fi le abu voksa gi’e viska le cizra nu stedu desku noi se rinju le
kerfa le nu gacri lei kanla i ca le nu my tirna gi’a simlu le ka tirna cu jmive
binxo ru’usai my fa lei cizra tigni be le se senva be le my cmalu mensi
i le clani srasu cu vruvricypra bu’u lei my jamfu ca le nu la blabi ractu
cu sutra klama i la smacu noi terpa cu jacre’o pagre le jibni la’ucma i my
tirna le sance be lei tcati kabri ca le nu la cibmasti cicyractu cu kansa lei
cycy pendo le ze’e nu sanmi i le cpina voksa be la noltruni’u cu minde fi
le nu lei ny malselfu’a vitke cu se catra i le xarju cifnu cu za’ure’u senci
ga’ure’o le cidni be la noltroni’u ca le nu loi palta ku joi loi palne cu sruri
porpi i za’ure’uku le selkrixa be la cpicinfo le snamli be le tanbo pinsi pe le
rebyrespa le se zunva’u be lei smacrkobaiu zo’u le romei cu se tisna le vacri
gi’e jorne le darno kaksna be la tolgeitce ke jitfa cakyrespa
i my za’o zutse to lei kanla cu ganlo toi gi’e xadba krici le du’u my zvati
la selmacygu’e iku’i my djuno le du’u le nu kargau ky cu banzu le nu roda
binxo lo’e tolzdi fatci i le srasu cu vruvricypra gau le brife i le la’ucma cu
se boxna gau lei jauspa i le sance be lei tcati kabri cu binxo le se lanjanbe
i le cpina se krixa be la noltruni’u cu binxo le voksa be le lankurji nanla i
le nunsenci be le cifnu le selkrixa be la cpicinfo ro le drata ke cizra savru
zo’u le romei cu binxo sei my djuno le mixre sance be le zukcfu cange i le se
cmoni be lei zu bakni cu basti lei tilju kaksna be la jitfa cakyrespa
i romai my se xanri le nu le my cmalu mensi ca le balvi cu makcu ninmu
gi’e ralte ze’a lei makcu nanca le sampu je prami risna pe le vercedra gi’e
jajgau le cymy cmalu panzi gi’e gasnu le nu lei ba’e py kanla cu carmi se
cinri so’i cizra lisri e ju’ocu’i ji’asai le se senva pe la puzu selmacygu’e kei
gi’e cinkansa py lei py sampu se tolgei gi’e se pluka lei py sampu se gleki gi’e
morji le cymy verba nunji’e e lei selgei ke crisa djedi

fa’o
